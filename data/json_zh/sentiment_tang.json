[
 {
  "id": 0,
  "author": "李白",
  "paragraphs": [
   "三十六离宫，楼台与天通。",
   "阁道步行月，美人愁烟空。",
   "恩疏宠不及，桃李伤春风。",
   "淫乐意何极，金舆向回中。",
   "万乘出黄道，千旗扬彩虹。",
   "前军细柳北，后骑甘泉东。",
   "岂问渭川老，宁邀襄野童。",
   "秋暮瑶池宴，归来乐未穷。"
  ],
  "title": "鼓吹曲辞 上之回"
 },
 {
  "id": 1,
  "author": "李白",
  "paragraphs": [
   "去年战桑干源，今年战葱河道。",
   "洗兵条支海上波，放马天山雪中草。",
   "万里长征战，三军尽衰老。",
   "匈奴以杀戮为耕作，古来唯见白骨黄沙田。",
   "秦家筑城备胡处，汉家还有烽火然。",
   "烽火然不息，征战无已时。",
   "野战格鬬死，败马号鸣向天悲。",
   "乌鸢啄人肠，衔飞上挂枯树枝。",
   "士卒涂草莽，将军空尔为。",
   "乃知兵者是凶器，圣人不得已而用之。"
  ],
  "title": "鼓吹曲辞 战城南"
 },
 {
  "id": 2,
  "author": "李白",
  "paragraphs": [
   "君不见黄河之水天上来，奔流到海不复回。",
   "君不见高堂明镜悲白发，朝如青丝暮成雪。",
   "人生得意须尽欢，莫使金尊空对月。",
   "天生我材必有用，千金散尽还复来。",
   "烹羊宰牛且为乐，会须一饮三百杯。",
   "岑夫子，丹丘生，将进酒，杯莫停。",
   "与君歌一曲，请君为我侧耳听。",
   "钟鼓馔玉不足贵，但愿长醉不复醒。",
   "古来圣贤皆寂寞，惟有饮者留其名。",
   "陈王昔时宴平乐，斗酒十千恣欢谑。",
   "主人何为言少钱，径须酤取对君酌。",
   "五花马，千金裘，呼儿将出换美酒，与尔同销万古愁。"
  ],
  "title": "鼓吹曲辞 将进酒"
 },
 {
  "id": 3,
  "author": "李白",
  "paragraphs": [
   "君马黄，我马白。",
   "马色虽不同，人心本无隔。",
   "共作游冶盘，双行洛阳陌。",
   "长剑既照曜，高冠何赩赫。",
   "各有千金裘，俱为五侯客。",
   "猛虎落陷阱，壮夫时屈厄。",
   "相知在急难，独好亦何益。"
  ],
  "title": "鼓吹曲辞 君马黄"
 },
 {
  "id": 4,
  "author": "元稹",
  "paragraphs": [
   "芳树已寥落，孤英尤可嘉。",
   "可怜团团叶，盖覆深深花。",
   "游蜂竞攒刺，鬬雀亦纷拏。",
   "天生细碎物，不爱好光华。",
   "非无歼殄法，念尔有生涯。",
   "春雷一声发，惊燕亦惊蛇。",
   "清池养神蔡，已复长虾蟆。",
   "雨露贵平施，吾其春草芽。"
  ],
  "title": "鼓吹曲辞 芳树"
 },
 {
  "id": 5,
  "author": "李白",
  "paragraphs": [
   "我思仙人，乃在碧海之东隅。",
   "海寒多天风，白波连山倒蓬壶。",
   "长鲸喷涌不可涉，抚心茫茫泪如珠。",
   "西来青鸟东飞去，愿寄一书谢麻姑。"
  ],
  "title": "鼓吹曲辞 有所思"
 },
 {
  "id": 6,
  "author": "李白",
  "paragraphs": [
   "辟邪伎作鼓吹惊，雉子班之奏曲成。",
   "喔咿振迅欲飞鸣，扇锦翼，雄风生。",
   "双雌同饮啄，趫悍谁能争。",
   "乍向草中耿介死，不求黄金笼下生。",
   "天地至广大，何惜遂物情。",
   "善卷让天子，务光亦逃名。",
   "所贵旷士怀，朗然合太清。"
  ],
  "title": "鼓吹曲辞 雉子班"
 },
 {
  "id": 7,
  "author": "杜甫",
  "paragraphs": [
   "戚戚去故里，悠悠赴交河。",
   "公家有程期，亡命婴祸罗。",
   "君已富土境，开边一何多？",
   "弃绝父母恩，吞声行负戈。"
  ],
  "title": "横吹曲辞 前出塞九首 一"
 },
 {
  "id": 8,
  "author": "杜甫",
  "paragraphs": [
   "出门日已远，不受徒旅欺。",
   "骨肉恩岂断，男儿死无时。",
   "走马脱辔头，手中挑青丝。",
   "捷下万仞冈，俯身试搴旗。"
  ],
  "title": "横吹曲辞 前出塞九首 二"
 },
 {
  "id": 9,
  "author": "杜甫",
  "paragraphs": [
   "磨刀呜咽水，水赤刃伤手。",
   "欲轻肠断声，心绪乱已久。",
   "丈夫誓许国，愤惋复何有？",
   "功名图麒麟，战骨当速朽。"
  ],
  "title": "横吹曲辞 前出塞九首 三"
 },
 {
  "id": 10,
  "author": "杜甫",
  "paragraphs": [
   "送徒既有长，远戍亦有身。",
   "生死向前去，不劳吏怒嗔。",
   "路逢相识人，附书与六亲。",
   "哀哉两决绝，不复同苦辛。"
  ],
  "title": "横吹曲辞 前出塞九首 四"
 },
 {
  "id": 11,
  "author": "杜甫",
  "paragraphs": [
   "迢迢万余里，领我赴三军。",
   "军中异苦乐，主将宁尽闻。",
   "隔河见胡骑，倏忽数百群。",
   "我始为奴仆，几时树功勋。"
  ],
  "title": "横吹曲辞 前出塞九首 五"
 },
 {
  "id": 12,
  "author": "杜甫",
  "paragraphs": [
   "挽弓当挽彊，用箭当用长。",
   "射人先射马，擒贼先擒王。",
   "杀人亦有限，列国自有疆。",
   "苟能制侵陵，岂在多杀伤。"
  ],
  "title": "横吹曲辞 前出塞九首 六"
 },
 {
  "id": 13,
  "author": "杜甫",
  "paragraphs": [
   "驱马天雨雪，军行入高山。",
   "迳危抱寒石，指落曾冰间。",
   "已去汉月远，何时筑城还？",
   "浮云暮南征，可望不可攀。"
  ],
  "title": "横吹曲辞 前出塞九首 七"
 },
 {
  "id": 14,
  "author": "杜甫",
  "paragraphs": [
   "单于寇我垒，百里风尘昏。",
   "雄剑四五动，彼军为我奔。",
   "虏其名王归，系颈授辕门。",
   "潜身备行列，一胜何足论。"
  ],
  "title": "横吹曲辞 前出塞九首 八"
 },
 {
  "id": 15,
  "author": "杜甫",
  "paragraphs": [
   "从军十年余，能无分寸功。",
   "众人贵苟得，欲语羞雷同。",
   "中原有鬬争，况在狄与戎。",
   "丈夫四方志，安可辞固穷。"
  ],
  "title": "横吹曲辞 前出塞九首 九"
 },
 {
  "id": 16,
  "author": "杜甫",
  "paragraphs": [
   "男儿生世间，及壮当封侯。",
   "战伐有功业，焉能守旧丘。",
   "召募赴蓟门，军动不可留。",
   "千金买马鞭，百金装刀头。",
   "闾里送我行，亲戚拥道周。",
   "斑白居上列，酒酣进庶羞。",
   "少年别有赠，含笑看吴钩。"
  ],
  "title": "横吹曲辞 后出塞五首 一"
 },
 {
  "id": 17,
  "author": "杜甫",
  "paragraphs": [
   "朝进东门营，暮上河阳桥。",
   "落日照大旗，马鸣风萧萧。",
   "平沙列万幕，部伍各见招。",
   "中天悬明月，令严夜寂寥。",
   "悲笳数声动，壮士惨不骄。",
   "借问大将谁，恐是霍嫖姚。"
  ],
  "title": "横吹曲辞 后出塞五首 二"
 },
 {
  "id": 18,
  "author": "杜甫",
  "paragraphs": [
   "古人重守边，今人重高勋。",
   "岂知英雄主，出师亘长云。",
   "六合已一家，四夷且孤军。",
   "遂使貔虎士，奋身勇所闻。",
   "拔剑击大荒，日牧胡马群。",
   "誓开玄冥北，持以奉吾君。"
  ],
  "title": "横吹曲辞 后出塞五首 三"
 },
 {
  "id": 19,
  "author": "杜甫",
  "paragraphs": [
   "献凯日继踵，两蕃静无虞。",
   "渔阳豪侠地，击鼓吹笙竽。",
   "云帆转辽海，粳稻来东吴。",
   "越罗与楚练，照耀舆台躯。",
   "主将位益崇，气骄陵上都。",
   "边人不敢议，议者死路衢。"
  ],
  "title": "横吹曲辞 后出塞五首 四"
 },
 {
  "id": 20,
  "author": "杜甫",
  "paragraphs": [
   "我本良家子，出师亦多门。",
   "将骄益愁思，身贵不足论。",
   "跃马二十年，恐辜明主恩。",
   "坐见幽州骑，长驱河洛昏。",
   "中夜间道归，故里但空村。",
   "恶名幸脱免，穷老无儿孙。"
  ],
  "title": "横吹曲辞 后出塞五首 五"
 },
 {
  "id": 21,
  "author": "李白",
  "paragraphs": [
   "垂杨拂绿水，摇艳东风年。",
   "花明玉关雪，叶暖金窗烟。",
   "美人结长恨，相对心凄然。",
   "攀条折春色，远寄龙庭前。"
  ],
  "title": "横吹曲辞 折杨柳"
 },
 {
  "id": 22,
  "author": "李白",
  "paragraphs": [
   "明月出天山，苍茫云海间。",
   "长风几万里，吹度玉门关。",
   "汉下白登道，胡窥青海湾。",
   "由来征战地，不见有人还。",
   "戍客望边色，思归多苦颜。",
   "高楼当此夜，叹息未应闲。"
  ],
  "title": "横吹曲辞 关山月"
 },
 {
  "id": 23,
  "author": "李白",
  "paragraphs": [
   "白玉谁家郎，回车渡天津。",
   "看花东上陌，惊动洛阳人。"
  ],
  "title": "横吹曲辞 洛阳陌"
 },
 {
  "id": 24,
  "author": "白居易",
  "paragraphs": [
   "花枝缺处青楼开，艳歌一曲酒一杯。",
   "美人劝我急行乐，自古朱颜不再来。",
   "君不见外州客，长安道，一回来，一回老。"
  ],
  "title": "横吹曲辞 长安道"
 },
 {
  "id": 25,
  "author": "李白",
  "paragraphs": [
   "紫骝行且嘶，双翻碧玉蹄。",
   "临流不肯渡，似惜锦障泥。",
   "白雪关山远，黄云海树迷。",
   "挥鞭万里去，安得念春闺。"
  ],
  "title": "横吹曲辞 紫骝马"
 },
 {
  "id": 26,
  "author": "李白",
  "paragraphs": [
   "幽州胡马客，绿眼虎皮冠。",
   "笑拂两只箭，万人不可干。",
   "弯弓若转月，白雁落云端。",
   "双双掉鞭行，游猎向楼兰。",
   "出门不顾后，报国死何难。",
   "天骄五单于，狼戾好凶残。",
   "牛马散北海，割鲜若虎餐。",
   "虽居燕支山，不道朔雪寒。",
   "妇女马上笑，颜如赪玉盘。",
   "翻入射鸟兽，花月醉雕鞍。",
   "旄头四光芒，争战若蜂攒。",
   "白刃洒赤血，流沙为之丹。",
   "名将古谁是，疲兵良可叹。",
   "何时天狼灭？父子得闲安。"
  ],
  "title": "横吹曲辞 幽州胡马客歌"
 },
 {
  "id": 27,
  "author": "李白",
  "paragraphs": [
   "银鞍白鼻䯄，绿地障泥锦。",
   "细雨春风花落时，挥鞭且就胡姬饮。"
  ],
  "title": "横吹曲辞 白鼻䯄"
 },
 {
  "id": 28,
  "author": "李白",
  "paragraphs": [
   "黄河西来决崐崘，咆吼万里触龙门。",
   "波滔天，尧咨嗟。",
   "大禹理百川，儿啼不窥家。",
   "杀湍湮洪水，九州始蚕麻。",
   "其害乃去，茫然风沙。",
   "被发之叟狂而痴，清晨径流欲奚为。",
   "旁人不惜妻止之，公无渡河苦渡之。",
   "虎可搏，河难凭。",
   "公果溺死流海湄，有长鲸白齿若雪山。",
   "公乎公乎，挂骨于其间，箜篌所悲竟不还。"
  ],
  "title": "相和歌辞 公无渡河"
 },
 {
  "id": 29,
  "author": "李白",
  "paragraphs": [
   "登高丘而望远海，六鳌骨已霜，三山流安在。",
   "扶桑半摧折，白日沈光彩。",
   "银台金阙如梦中，秦皇汉武空相待。",
   "精卫费木石，鼋鼍无所凭。",
   "君不见骊山茂陵尽灰灭，牧羊之子来攀登。",
   "盗贼劫宝玉，精灵竟何能。"
  ],
  "title": "相和歌辞 登高丘而望远"
 },
 {
  "id": 30,
  "author": "白居易",
  "paragraphs": [
   "丹旐何飞扬，素骖亦悲鸣。",
   "晨光照闾巷，輀车俨欲行。",
   "萧条九月天，哀挽出重城。",
   "借问送者谁，妻子与弟兄。",
   "苍苍上古原，峨峨开新茔。",
   "含酸一恸哭，异口同哀声。",
   "旧垄转芜绝，新坟日罗列。",
   "春风草绿北邙山，此地年年生死别。"
  ],
  "title": "相和歌辞 挽歌"
 },
 {
  "id": 31,
  "author": "李白",
  "paragraphs": [
   "松子栖金华，安期入蓬海。",
   "此人古之仙，羽化竟何在？",
   "浮生速流电，倏忽变光彩。",
   "天地无凋换，容颜有迁改。",
   "对酒不肯饮，含情欲谁待。"
  ],
  "title": "相和歌辞 对酒二首 一"
 },
 {
  "id": 32,
  "author": "李白",
  "paragraphs": [
   "劝君莫拒杯，春风笑人来。",
   "桃李如旧识，倾花向我开。",
   "流莺啼碧树，明月窥金罍。",
   "昨来朱颜子，今日白发催。",
   "棘生石虎殿，鹿走姑苏台。",
   "自古帝王宅，城阙闭黄埃。",
   "君若不饮酒，昔人安在哉。"
  ],
  "title": "相和歌辞 对酒二首 二"
 },
 {
  "id": 33,
  "author": "李白",
  "paragraphs": [
   "美女渭桥东，春还事蚕作。",
   "五马如飞龙，青丝结金络。",
   "不知谁家子，调笑来相谑。",
   "妾本秦罗敷，玉颜艳名都。",
   "绿条映素手，采桑向城隅。",
   "使君且不顾，况复论秋胡。",
   "寒螀爱碧草，鸣凤栖青梧。",
   "托心自有处，但怪傍人愚。",
   "徒令白日暮，高驾空踟蹰。"
  ],
  "title": "相和歌辞 陌上桑"
 },
 {
  "id": 34,
  "author": "李白",
  "paragraphs": [
   "日出东方隈，似从地底来。",
   "历天又入海，六龙所舍安在哉？",
   "其始与终古不息，人非元气安能与之久裴回。",
   "草不谢荣于春风，木不怨落于秋天。",
   "谁挥鞭策驱四运，万物兴歇皆自然。",
   "羲和羲和，汝奚汩没于荒淫之波。",
   "鲁阳何德？驻景挥戈。",
   "逆道违天，矫诬实多。",
   "吾将囊括大块，浩然与溟涬同科。"
  ],
  "title": "相和歌辞 日出行"
 },
 {
  "id": 35,
  "author": "李白",
  "paragraphs": [
   "汉家秦地月，流影照明妃。",
   "一上玉关道，天涯去不归。",
   "汉月还从东海出，明妃西嫁无来日。",
   "燕支长寒雪作花，蛾眉憔悴没胡沙。",
   "生乏黄金枉图画，死留青冢使人嗟。"
  ],
  "title": "相和歌辞 王昭君二首 一"
 },
 {
  "id": 36,
  "author": "李白",
  "paragraphs": [
   "昭君拂玉鞍，上马啼红颊。",
   "今日汉宫人，明朝胡地妾。"
  ],
  "title": "相和歌辞 王昭君二首 二"
 },
 {
  "id": 37,
  "author": "白居易",
  "paragraphs": [
   "满面胡沙满鬓风，眉销残黛脸销红。",
   "愁苦辛勤憔悴尽，如今却似画图中。"
  ],
  "title": "相和歌辞 王昭君二首 一"
 },
 {
  "id": 38,
  "author": "白居易",
  "paragraphs": [
   "汉使却回凭寄语，黄金何日赎蛾眉？君王若问妾颜色，莫道不如宫里时。"
  ],
  "title": "相和歌辞 王昭君二首 二"
 },
 {
  "id": 39,
  "author": "李白",
  "paragraphs": [
   "桃李得日开，荣华照当年。",
   "东风动百物，草木尽欲言。",
   "枯枝无丑叶，涸水吐清泉。",
   "大力运天地，羲和无停鞭。",
   "功名不早著，竹帛将何宣？",
   "桃李务青春，谁能贯白日。",
   "富贵与神仙，蹉跎成两失。",
   "金石犹销铄，风霜无久质。",
   "畏落日月后，强欢歌与酒。",
   "秋霜不惜人，倏忽侵蒲柳。"
  ],
  "title": "相和歌辞 长歌行"
 },
 {
  "id": 40,
  "author": "李白",
  "paragraphs": [
   "白日何短短，百年苦易满。",
   "苍穹浩茫茫，万劫太极长。",
   "麻姑垂两鬓，一半已成霜。",
   "天公见玉女，大笑亿千场。",
   "吾欲搅六龙，回车挂扶桑。",
   "北斗酌美酒，劝龙各一觞。",
   "富贵非所愿，为人驻颓光。"
  ],
  "title": "相和歌辞 短歌行"
 },
 {
  "id": 41,
  "author": "白居易",
  "paragraphs": [
   "曈曈太阳如火色，上行千里下一刻。",
   "出为白昼入为夜，圜转如珠住不得。",
   "住不得，可奈何？为君举酒歌短歌。",
   "歌声苦，词亦苦，四座少年君听取。",
   "今夕未竟明夕催，秋风才往春风回。",
   "人无根蒂时不驻，朱颜白日相隳颓。",
   "劝君且强笑一面，劝君复强饮一杯。",
   "人生不得长欢乐，年少须臾老到来。"
  ],
  "title": "相和歌辞 短歌行二首 一"
 },
 {
  "id": 42,
  "author": "白居易",
  "paragraphs": [
   "世人求富贵，多为身嗜欲。",
   "盛衰不自由，得失常相逐。",
   "问君少年日，苦学将干禄。",
   "负笈尘中游，抱书雪前宿。",
   "布衾不周体，藜茄才充腹。",
   "三十登宦途，五十被朝服。",
   "奴温已挟纩，马肥初食粟。",
   "未敢议欢游，尚为名检束。",
   "耳目聋暗后，堂上调丝竹。",
   "牙齿缺落时，盘中堆酒肉。",
   "彼来此已去，外余中不足。",
   "少壮与荣华，相避如寒燠。",
   "青云去地远，白日终天速。",
   "从古无奈何，短歌听一曲。"
  ],
  "title": "相和歌辞 短歌行二首 二"
 },
 {
  "id": 43,
  "author": "李白",
  "paragraphs": [
   "朝作猛虎行，暮作猛虎吟。",
   "肠断非关陇头水，泪下不为雍门琴。",
   "旌旗缤纷两河道，战鼓惊山欲倾倒。",
   "秦人半作燕地囚，胡马翻衔洛阳草。",
   "一输一失关下兵，朝降夕叛幽蓟城。",
   "巨鳌未斩海水动，鱼龙奔走安得宁。",
   "颇似楚汉时，翻覆无定止。",
   "朝过博浪沙，暮入淮阴市。",
   "张良未遇韩信贫，刘项存亡在两臣。",
   "暂到下邳受兵略，来投漂母作主人。",
   "贤哲栖栖古如此，今时亦弃青云士。",
   "有策不敢犯龙鳞，窜身南国避胡尘。",
   "宝书长剑挂高阁，金鞍骏马散故人。",
   "昨日方为宣城客，掣铃交通二千石。",
   "有时六博快壮心，绕床三匝呼一掷。",
   "楚人每道张旭奇，心藏风云世莫知。",
   "三吴邦伯多顾盼，四海雄侠皆相推。",
   "萧曹曾作沛中吏，攀龙附凤当有时。",
   "溧阳酒楼三月春，杨花漠漠愁杀人。",
   "胡人绿眼吹玉笛，吴歌白纻飞梁尘。",
   "丈夫相见且为乐，槌牛挝鼓会众宾。",
   "我从此去钓东海，得鱼笑寄情相亲。"
  ],
  "title": "相和歌辞 猛虎行"
 },
 {
  "id": 44,
  "author": "李白",
  "paragraphs": [
   "从军玉门道，逐虏金微山。",
   "笛奏梅花曲，刀开明月环。",
   "鼓声鸣海上，兵气拥云间。",
   "愿斩单于首，长驱静铁关。"
  ],
  "title": "相和歌辞 从军行二首 一"
 },
 {
  "id": 45,
  "author": "李白",
  "paragraphs": [
   "百战沙场碎铁衣，城南已合数重围。",
   "突营射杀呼延将，独领残兵千骑归。"
  ],
  "title": "相和歌辞 从军行二首 二"
 },
 {
  "id": 46,
  "author": "杜甫",
  "paragraphs": [
   "汉时长安雪一丈，牛马毛寒缩如猬。",
   "楚江巫峡冰入怀，虎豹哀号又堪记。",
   "秦城老翁荆扬客，惯习炎蒸岁𫄨绤。",
   "玄冥祝融气或交，手持白羽未敢释。"
  ],
  "title": "相和歌辞 前苦寒行二首 一"
 },
 {
  "id": 47,
  "author": "杜甫",
  "paragraphs": [
   "去年白帝雪在山，今年白帝雪在地。",
   "冻埋蛟龙南浦缩，寒刮肌肤北风利。",
   "楚人四时皆麻衣，楚天万里无晶辉。",
   "三足之乌足恐断，羲和送将安所归。"
  ],
  "title": "相和歌辞 前苦寒行二首 二"
 },
 {
  "id": 48,
  "author": "杜甫",
  "paragraphs": [
   "南纪巫庐瘴不绝，太古以来无尺雪。",
   "蛮夷长老怨苦寒，崐崘天关冻应折。"
  ],
  "title": "相和歌辞 后苦寒行二首 一"
 },
 {
  "id": 49,
  "author": "杜甫",
  "paragraphs": [
   "晚来江门失大木，猛风中夜吹白屋。",
   "天兵断斩青海戎，杀气南行动坤轴，不尔苦寒何太酷？",
   "巴东之峡生凌凘，彼苍回轩人得知。"
  ],
  "title": "相和歌辞 后苦寒行二首 二"
 },
 {
  "id": 50,
  "author": "李白",
  "paragraphs": [
   "北上何所苦，北上缘太行。",
   "磴道盘且峻，巉岩凌穹苍。",
   "马足蹶侧石，车轮摧高冈。",
   "沙尘接幽州，烽火连朔方。",
   "杀气毒剑戟，严风裂衣裳。",
   "奔鲸夹黄河，凿齿屯洛阳。",
   "前行无归日，返顾思旧乡。",
   "惨戚冰雪里，悲号绝中肠。",
   "尺布不掩体，皮肤剧枯桑。",
   "汲水涧谷阻，采薪陇坂长。",
   "猛虎又掉尾，磨牙皓秋霜。",
   "草木不可湌，饥饮零露浆。",
   "叹此北上苦，停骖为之伤。",
   "何日王道平？开颜睹天光。"
  ],
  "title": "相和歌辞  北上行"
 },
 {
  "id": 51,
  "author": "李白",
  "paragraphs": [
   "胡风吹代马，北拥鲁阳关。",
   "吴兵照海雪，西讨何时还？",
   "半渡上辽津，黄云惨无颜。",
   "老母与子别，呼天野草间。",
   "白马绕旌旗，悲鸣相追攀。",
   "白杨秋月苦，早落豫章山。",
   "本为休明人，斩虏素不闲。",
   "岂惜战鬬死，为君埽凶顽。",
   "精感石没羽，岂忘惮险艰。",
   "楼船若鲸飞，波荡落星湾。",
   "此曲不可奏，三军鬓成斑。"
  ],
  "title": "相和歌辞  豫章行"
 },
 {
  "id": 52,
  "author": "元稹",
  "paragraphs": [
   "董逃董逃董卓逃，揩铿戈甲声劳嘈。",
   "剜剜深脐脂焰焰，人皆数叹曰。",
   "尔独不忆年年取我身上膏，膏销骨尽烟火死。",
   "长安城中贼毛起，城门四走公卿士。",
   "走劝刘虞作天子，刘虞不敢作天子。",
   "曹瞒纂乱从此始，董逃董逃人莫喜。",
   "胜负翻环相枕倚，缝缀难成裁破易。",
   "何况曲针不能伸巧指，欲学裁缝须准拟。"
  ],
  "title": "相和歌辞  董逃行"
 },
 {
  "id": 53,
  "author": "李白",
  "paragraphs": [
   "朝骑五花马，谒帝出银台。",
   "秀色谁家子，云车珠箔开。",
   "金鞭遥指点，玉勒近迟回。",
   "夹毂相借问，疑从天上来。",
   "怜肠愁欲断，斜日复相催。",
   "下车何轻盈，飘然似落梅。",
   "邀入青绮门，当歌共衔杯。",
   "衔杯映歌扇，似月云中见。",
   "相见不相亲，不如不相见。",
   "相见情已深，未语可知心。",
   "胡为守空闺，孤眠愁锦衾。",
   "锦衾与罗帏，缠绵会有时。",
   "春风正澹荡，暮雨来何迟？",
   "愿因三青鸟，更报长相思。",
   "光景不待人，须臾发成丝。",
   "当年失行乐，老去徒伤悲。",
   "持此道密意，无令旷佳期。"
  ],
  "title": "相和歌辞 相逢行二首 一"
 },
 {
  "id": 54,
  "author": "李白",
  "paragraphs": [
   "相逢红尘内，高揖黄金鞭。",
   "万户垂杨里，君家阿那边。"
  ],
  "title": "相和歌辞 相逢行二首 二"
 },
 {
  "id": 55,
  "author": "李白",
  "paragraphs": [
   "来日一身，携粮负薪。",
   "道长食尽，苦口焦唇。",
   "今日醉饱，乐过千春。",
   "仙人相存，诱我远学。",
   "海陵三山，陆憩五岳。",
   "乘龙上三天，飞目瞻两角。",
   "授以神药，金丹满握。",
   "蟪蛄蒙恩，深愧短促。",
   "思填东海，彊衔一木。",
   "道重天地，轩师广成。",
   "蝉翼九五，以求长生。",
   "下士大笑，如苍蝇声。"
  ],
  "title": "相和歌辞 来日大难"
 },
 {
  "id": 56,
  "author": "元稹",
  "paragraphs": [
   "当来日大难行，前有坂，后有坑，大梁侧，小梁倾，两轴相绞，两轮相撑，大牛竖，小牛横，乌啄牛背，足跌力狞。",
   "当来日大难行，太行虽险，险可使平。",
   "轮轴自挠，牵制不停。",
   "泥潦渐久，荆棘旋生。",
   "行必不得，不如不行。"
  ],
  "title": "相和歌辞 当来日大难"
 },
 {
  "id": 57,
  "author": "李白",
  "paragraphs": [
   "行至上留田，孤坟何峥嵘。",
   "积此万古恨，春草不复生。",
   "悲风四边来，肠断白杨声。",
   "借问谁家地，埋没蒿里茔。",
   "古老向余言，言是上留田。",
   "蓬科马鬣今已平，昔之弟死兄不葬。",
   "他人于此举铭旌，一鸟死，百鸟鸣，一兽死，百兽惊。",
   "桓山之禽别离苦，欲去回翔不能征。",
   "田氏仓卒骨肉分，青天白日摧紫荆。",
   "交柯之木本同形，东枝憔悴西枝荣。",
   "无心之物尚如此，参商胡乃寻天兵。",
   "孤竹延陵，让国扬名。",
   "高风缅邈，颓波激清。",
   "尺布之谣，塞耳不能听。"
  ],
  "title": "相和歌辞 上留田"
 },
 {
  "id": 58,
  "author": "李白",
  "paragraphs": [
   "游莫逐炎洲翠，栖莫近吴宫燕。",
   "吴宫火起焚尔窠，炎洲逐翠遭网罗。"
  ],
  "title": "相和歌辞 野田黄雀行"
 },
 {
  "id": 59,
  "author": "李白",
  "paragraphs": [
   "门有车马客，金鞍曜朱轮。",
   "谓从丹霄落，乃是故乡亲。",
   "呼儿埽中堂，坐客论悲辛。",
   "对酒两不饮，停觞泪盈巾。",
   "叹我万里游，飘飖三十春。",
   "空谈霸王略，紫绶不挂身。",
   "雄剑藏玉匣，阴符生素尘。",
   "廓落无所合，流离湘水滨。",
   "借问宗党间，多为泉下人。",
   "生苦百战役，死托万鬼邻。",
   "北风扬胡沙，埋翳周与秦。",
   "大运且如此，苍穹宁匪仁。",
   "恻怆竟何道？存亡任大钧。"
  ],
  "title": "相和歌辞 门有车马客行"
 },
 {
  "id": 60,
  "author": "李白",
  "paragraphs": [
   "噫吁嚱！危乎高哉！蜀道之难难于上青天！蚕丛及鱼凫，开国何茫然。",
   "尔来四万八千岁，乃与秦塞通人烟。",
   "西当太白有鸟道，可以横绝峨眉巅。",
   "地崩山摧壮士死，然后天梯石栈方钩连。",
   "上有六龙回日之高标，下有冲波逆折之回川。",
   "黄鹤之飞尚不得，猿猱欲度愁攀缘。",
   "青泥何盘盘，百步九折萦岩峦。",
   "扪参历井仰胁息，以手抚膺坐长叹。",
   "问君西游何时还？畏途巉岩不可攀。",
   "但见悲鸟号枯木，雄飞呼雌绕林间。",
   "又闻子规啼夜月，愁空山，蜀道之难难于上青天！使人听此雕朱颜。",
   "连峰去天不盈尺，枯松倒挂倚绝壁。",
   "飞湍瀑流相喧豗，砅崖转石万壑雷。",
   "其崄也若此，嗟尔远道之人胡为乎来哉？",
   "剑阁峥嵘而崔嵬，一夫当关，万夫莫开。",
   "所守或匪亲，化为狼与豺。",
   "朝避猛虎，夕避长蛇。",
   "磨牙吮血，杀人如麻。",
   "锦城虽云乐，不如早还家。",
   "蜀道之难难于上青天，侧身西望长咨嗟。"
  ],
  "title": "相和歌辞 蜀道难"
 },
 {
  "id": 61,
  "author": "李白",
  "paragraphs": [
   "锦水东北流，波荡双鸳鸯。",
   "雄巢汉宫树，雌弄秦草芳。",
   "宁同万死碎绮翼，不忍云间两分张。",
   "此时阿娇正娇妒，独坐长门愁日暮。",
   "但愿君恩顾妾深，岂惜黄金将买赋。",
   "相如作赋得黄金，丈夫好新多异心。",
   "一朝将聘茂陵女，文君因赠白头吟。",
   "东流不作西归水，落花辞条归故林。",
   "兔丝固无情，随风任颠倒。",
   "谁使女萝枝，而来彊萦抱。",
   "两草犹一心，人心不如草。",
   "莫卷龙须席，从他生网丝。",
   "且留琥珀枕，或有梦来时。",
   "覆水再收岂满杯，弃妾已去难重回。",
   "古时得意不相负，祗今惟见青陵台。"
  ],
  "title": "相和歌辞 白头吟二首 一"
 },
 {
  "id": 62,
  "author": "李白",
  "paragraphs": [
   "锦水东流碧，波荡双鸳鸯。",
   "雄巢汉宫树，雌弄秦草芳。",
   "相如去蜀谒武帝，赤车驷马生辉光。",
   "一朝再览大人作，万乘忽欲凌云翔。",
   "闻道阿娇失恩宠，千金买赋要君王。",
   "相如不忆贫贱日，官高金多聘私室。",
   "茂陵姝子皆见求，文君欢爱徒此毕。",
   "泪如双泉水，行堕紫罗襟。",
   "五起鸡三唱，清晨白头吟。",
   "长吁不整绿云鬓，仰诉青天哀怨深。",
   "城崩杞梁妻，谁道土无心。",
   "东流不作西归水，落花辞枝羞故林。",
   "头上玉燕钗，是妾嫁时物。",
   "赠君表相思，罗袖幸时拂。",
   "莫卷龙须席，从他生网丝。",
   "且留琥珀枕，还有梦来时。",
   "鹔鹴裘在锦屏上，自君一挂无由披。",
   "妾有秦楼镜，照心胜照井。",
   "愿持照新人，双对可怜影。",
   "覆水却收不满杯，相如还谢文君回。",
   "古来得意不相负，祗今惟有青陵台。"
  ],
  "title": "相和歌辞 白头吟二首 二"
 },
 {
  "id": 63,
  "author": "白居易",
  "paragraphs": [
   "炎炎者烈火，营营者小蝇。",
   "火不热真玉，蝇不点清冰。",
   "此苟无所受，彼莫能相仍。",
   "乃知物性中，各有能不能。",
   "古称怨报死，则人有所惩。",
   "惩淫或应可，在道未为弘。",
   "譬如蜩鷃徒，啾啾啅龙鹏。",
   "宜当委之去，寥廓高飞腾。",
   "岂能泥尘下，区区酬怨憎。",
   "胡为作自苦，吞悲仍抚膺。"
  ],
  "title": "相和歌辞 反白头吟"
 },
 {
  "id": 64,
  "author": "元稹",
  "paragraphs": [
   "乍可为天上牵牛织女星，不愿为庭前红槿枝。",
   "七月七日一相见，故心终不移。",
   "那能朝开暮飞去，一任东西南北吹。",
   "分不两相守，恨不两相思。",
   "对面且如此，背面当何知。",
   "春风撩乱伯劳语，此时抛去时。",
   "握手苦相问，竟不言后期。",
   "君情既决绝，妾意已参差。",
   "借如死生别，安得长苦悲。"
  ],
  "title": "相和歌辞 决绝[词]三首 一"
 },
 {
  "id": 65,
  "author": "元稹",
  "paragraphs": [
   "噫春冰之将泮，何余怀之独结。",
   "有美一人，于焉旷绝。",
   "一日不见，比一日于三年，况三年之旷别。",
   "水得风兮小而已波，笋在苞兮高不见节。",
   "矧桃李之当春，竞众人之攀折。",
   "我自顾悠悠而若云，又安能保君皓皓之如雪。",
   "感破镜之分明，睹泪痕之余血。",
   "幸他人之既不我先，又安能使他人之终不我夺。",
   "已焉哉！织女别黄姑，一年一度暂相见，彼此隔河何事无。"
  ],
  "title": "相和歌辞 决绝[词]三首 二"
 },
 {
  "id": 66,
  "author": "元稹",
  "paragraphs": [
   "夜夜相抱眠，幽怀尚沈结。",
   "那堪一年事，长遣一宵说。",
   "但感久相思，何暇暂相悦。",
   "虹桥薄夜成，龙驾侵晨列。",
   "生憎野鹊往迟回，死恨天鸡识时节。",
   "曙色渐曈昽，华星次明灭。",
   "一去又一年，一年何时彻。",
   "有此迢遰期，不如生死别。"
  ],
  "title": "相和歌辞 决绝[词]三首 三"
 },
 {
  "id": 67,
  "author": "李白",
  "paragraphs": [
   "长啸梁甫吟，何时见阳春？",
   "君不见朝歌屠叟辞棘津，八十西来钓渭滨。",
   "宁羞白发照渌水，逢时吐气思经纶。",
   "广张三千六百钧，风雅暗与文王亲。",
   "大贤虎变愚不测，当年颇似寻常人。",
   "君不见高阳酒徒起草中，长揖山东隆准公。",
   "入门不拜骋雄辨，两女辍洗来趋风。",
   "东下齐城七十二，指麾楚汉如旋蓬。",
   "狂生落拓尚如此，何况壮士当群雄。",
   "我欲攀龙见明主，雷公砰訇震天鼓。",
   "帝旁投壶多玉女，三时大笑开电光。",
   "倏烁晦冥起风雨，阊阖九门不可通。",
   "以额叩关阍者怒，白日不照吾精诚。",
   "杞国无事忧天倾，䝟貐磨牙竞人肉。",
   "驺虞不折生草茎，手接飞猱搏雕虎。",
   "侧足焦原未言苦，智者可卷愚者豪。",
   "世人见我轻鸿毛，力排南山三壮士，齐相杀之费二桃。",
   "吴楚弄兵无剧孟，亚夫咍尔为徒劳。",
   "梁父吟，梁父吟，声正悲。",
   "张公两龙剑，神物合有时。",
   "风云感会起屠钓，大人𡸣屼当安之。"
  ],
  "title": "相和歌辞 梁甫吟"
 },
 {
  "id": 68,
  "author": "李白",
  "paragraphs": [
   "好古笑流俗，素闻贤达风。",
   "方希佐明主，长揖辞成功。",
   "白日在高天，回光烛微躬。",
   "恭承凤皇诏，歘起云萝中。",
   "清切紫霄迥，优游丹禁通。",
   "君王赐颜色，声价凌烟虹。",
   "乘舆拥翠盖，扈从金城东。",
   "宝马丽绝景，锦衣入新丰。",
   "倚岩望松雪，对酒鸣丝桐。",
   "因学扬子云，献赋甘泉宫。",
   "天书美片善，清芬播无穷。",
   "归来入咸阳，谈笑皆王公。",
   "一朝去金马，飘落成飞蓬。",
   "宾友日疏散，玉尊亦已空。",
   "才力犹可倚，不惭世上雄。",
   "闲作东武吟，曲尽情未终。",
   "书此谢知己，吾寻黄绮翁。"
  ],
  "title": "相和歌辞 东武吟"
 },
 {
  "id": 69,
  "author": "白居易",
  "paragraphs": [
   "夺宠心那惯，寻思倚殿门。",
   "不知移旧爱，何处作新恩。"
  ],
  "title": "相和歌辞 怨诗"
 },
 {
  "id": 70,
  "author": "李白",
  "paragraphs": [
   "十五入汉宫，花颜笑春红。",
   "君王选玉色，侍寝金屏中。",
   "荐枕娇夕月，卷衣恋春风。",
   "宁知赵飞燕，夺宠恨无穷。",
   "沈忧能伤人，绿鬓成霜蓬。",
   "一朝不得意，世事徒为空。",
   "鹔鹴换美酒，舞衣罢雕笼。",
   "寒苦不忍言，为君奏丝桐。",
   "肠断弦亦绝，悲心夜忡忡。"
  ],
  "title": "相和歌辞 怨歌行"
 },
 {
  "id": 71,
  "author": "李白",
  "paragraphs": [
   "天回北斗挂西楼，金屋无人萤火流。",
   "月光欲到长门殿，别作深宫一段愁。"
  ],
  "title": "相和歌辞 长门怨二首 一"
 },
 {
  "id": 72,
  "author": "李白",
  "paragraphs": [
   "桂殿长愁不记春，黄金四屋起秋尘。",
   "夜悬明镜青天上，独照长门宫里人。"
  ],
  "title": "相和歌辞 长门怨二首 二"
 },
 {
  "id": 73,
  "author": "刘禹锡",
  "paragraphs": [
   "望见葳蕤举翠华，试开金屋埽庭花。",
   "须臾宫女传来信，云幸平阳公主家。"
  ],
  "title": "相和歌辞 阿娇怨"
 },
 {
  "id": 74,
  "author": "李白",
  "paragraphs": [
   "月皎昭阳殿，霜清长信宫。",
   "天行乘玉辇，飞燕与君同。",
   "更有留情处，承恩乐未穷。",
   "谁怜团扇妾，独坐怨秋风。"
  ],
  "title": "相和歌辞 长信怨"
 },
 {
  "id": 75,
  "author": "李白",
  "paragraphs": [
   "玉阶生白露，夜久侵罗袜。",
   "却下水精帘，玲珑望秋月。"
  ],
  "title": "相和歌辞 玉阶怨"
 },
 {
  "id": 76,
  "author": "李白",
  "paragraphs": [
   "秦地罗敷女，采桑绿水边。",
   "素手青条上，红妆白日鲜。",
   "蚕饥妾欲去，五马莫留连。"
  ],
  "title": "相和歌辞 子夜四时歌四首 春歌"
 },
 {
  "id": 77,
  "author": "李白",
  "paragraphs": [
   "镜湖三百里，菡萏发荷花。",
   "五月西施采，人看隘若邪。",
   "回舟不待月，归去越王家。"
  ],
  "title": "相和歌辞 子夜四时歌四首 夏歌"
 },
 {
  "id": 78,
  "author": "李白",
  "paragraphs": [
   "长安一片月，万户捣衣声。",
   "秋风吹不尽，总是玉关情。",
   "何日平胡虏？良人罢远征。"
  ],
  "title": "相和歌辞 子夜四时歌四首 秋歌"
 },
 {
  "id": 79,
  "author": "李白",
  "paragraphs": [
   "明朝驿使发，一夜絮征袍。",
   "素手抽针冷，那堪把剪刀。",
   "裁缝寄远道，几日到临洮。"
  ],
  "title": "相和歌辞 子夜四时歌四首 冬歌"
 },
 {
  "id": 80,
  "author": "李白",
  "paragraphs": [
   "云阳上征去，两岸饶商贾。",
   "吴牛喘月时，拖船一何苦。",
   "水浊不可饮，壶浆半成土。",
   "一唱都护歌，心摧泪如雨。",
   "万人凿盘石，无由达江浒。",
   "君看石芒砀，掩泪悲千古。"
  ],
  "title": "相和歌辞 丁督护歌"
 },
 {
  "id": 81,
  "author": "刘禹锡",
  "paragraphs": [
   "团扇复团扇，奉君清暑殿。",
   "秋风入庭树，从此不相见。",
   "上有乘鸾女，苍苍虫网遍。",
   "明年入怀袖，别是机中练。"
  ],
  "title": "相和歌辞 团扇郎"
 },
 {
  "id": 82,
  "author": "刘禹锡",
  "paragraphs": [
   "贵人三阁上，日晏未梳头。",
   "不应有恨事，娇甚却成愁。"
  ],
  "title": "相和歌辞 三阁词四首 一"
 },
 {
  "id": 83,
  "author": "刘禹锡",
  "paragraphs": [
   "珠箔曲琼钩，子细见扬州。",
   "北兵那得度，浪语判悠悠。"
  ],
  "title": "相和歌辞 三阁词四首 二"
 },
 {
  "id": 84,
  "author": "刘禹锡",
  "paragraphs": [
   "沈香帖阁柱，金缕画门楣。",
   "回首降幡下，已见黍离离。"
  ],
  "title": "相和歌辞 三阁词四首 三"
 },
 {
  "id": 85,
  "author": "刘禹锡",
  "paragraphs": [
   "三人出眢井，一身登槛车。",
   "朱门漫临水，不可见鲈鱼。"
  ],
  "title": "相和歌辞 三阁词四首 四"
 },
 {
  "id": 86,
  "author": "李白",
  "paragraphs": [
   "黄云城边乌欲栖，归飞哑哑枝上啼。",
   "机中织锦秦川女，碧纱如烟隔窗语。",
   "停梭怅然忆远人，独宿孤房泪如雨。"
  ],
  "title": "相和歌辞 乌夜啼"
 },
 {
  "id": 87,
  "author": "白居易",
  "paragraphs": [
   "城上归时晚，庭前宿处危。",
   "月明无叶树，霜滑有风枝。",
   "啼涩饥喉咽，飞低冻翅垂。",
   "画堂鹦鹉鸟，冷暖不相知。"
  ],
  "title": "相和歌辞 乌夜啼"
 },
 {
  "id": 88,
  "author": "李白",
  "paragraphs": [
   "姑苏台上乌栖时，吴王宫里醉西施。",
   "吴歌楚舞欢未毕，青山犹衔半边日。"
  ],
  "title": "相和歌辞 乌栖曲"
 },
 {
  "id": 89,
  "author": "李白",
  "paragraphs": [
   "海客乘天风，将船远行役。",
   "譬如云中鸟，一去无踪迹。"
  ],
  "title": "相和歌辞 估客乐"
 },
 {
  "id": 90,
  "author": "元稹",
  "paragraphs": [
   "估客无住著，有利身即行。",
   "出门求火伴，入户辞父兄。",
   "父兄相教示，求利莫求名。",
   "求名有所避，求利无不营。",
   "火伴相勒缚，卖假莫卖诚。",
   "交关少交假，交假本生轻。",
   "自兹相将去，誓死意不更。",
   "一解市头语，便无乡里情。",
   "𨱎石打臂钏，糯米炊项璎。",
   "归来村中卖，敲作金玉声。",
   "村中田舍娘，贵贱不敢争。",
   "所费百钱本，已得十倍赢。",
   "颜色转光净，饮食亦甘馨。",
   "子本频蕃息，货赂日兼幷。",
   "求珠驾沧海，采玉上荆衡。",
   "北买党项马，西擒吐蕃鹦。",
   "炎洲布火浣，蜀地锦织成。",
   "越婢脂肉滑，奚僮眉眼明。",
   "通算衣食费，不计远近程。",
   "经营天下遍，却到长安城。",
   "城中东西市，闻客次第迎。",
   "迎客兼说客，多财为势倾。",
   "客心本明黠，闻语心已惊。",
   "先问十常侍，次求百公卿。",
   "侯家与主第，点缀无不精。",
   "归来始安坐，富与王家勍。",
   "市卒酒肉臭，县胥家舍成。",
   "岂惟绝言语，奔走极使令。",
   "大儿贩材木，巧识梁栋形。",
   "小儿贩盐卤，不入州县征。",
   "一身偃市利，突若截海鲸。",
   "钩距不敢下，下则牙齿横。",
   "生为估客乐，判尔乐一生。"
  ],
  "title": "相和歌辞 估客乐"
 },
 {
  "id": 91,
  "author": "刘禹锡",
  "paragraphs": [
   "贾客无定游，所游惟利幷。",
   "眩俗杂良苦，乘时知重轻。",
   "心计析秋毫，摇钩侔悬衡。",
   "锥刀既无弃，转化日已盈。",
   "邀福祷波神，施财游化城。",
   "妻约雕金钏，女垂贯珠缨。",
   "高赀比封君，奇货通幸卿。",
   "趋时鸷鸟思，藏镪盘龙形。",
   "大艑浮通川，高楼次旗亭。",
   "行止皆有乐，关梁似无征。",
   "农夫何为者？辛苦事寒耕。"
  ],
  "title": "相和歌辞 贾客词"
 },
 {
  "id": 92,
  "author": "李白",
  "paragraphs": [
   "汉水临襄阳，花开大堤暖。",
   "佳期大堤下，泪向南云满。",
   "春风复无情，吹我梦魂散。",
   "不见眼中人，天长音信断。"
  ],
  "title": "相和歌辞 大堤曲"
 },
 {
  "id": 93,
  "author": "李白",
  "paragraphs": [
   "君歌杨叛儿，妾劝新丰酒。",
   "何许最关人，乌啼白门柳。",
   "乌啼隐杨花，君醉留妾家。",
   "博山炉中沈香火，双咽一气凌紫霞。"
  ],
  "title": "相和歌辞 杨叛儿"
 },
 {
  "id": 94,
  "author": "李白",
  "paragraphs": [
   "若耶溪边采莲女，笑隔荷花共人语。",
   "日照新妆水底明，风飘香袖空中举。",
   "岸上谁家游冶郎，三三五五映垂杨。",
   "紫骝嘶入落花去，见此踟蹰空断肠。"
  ],
  "title": "相和歌辞 采莲曲"
 },
 {
  "id": 95,
  "author": "白居易",
  "paragraphs": [
   "菱叶萦波荷飐风，荷花深处小船通。",
   "逢郎欲语低头笑，碧玉搔头落水中。"
  ],
  "title": "相和歌辞 采莲曲"
 },
 {
  "id": 96,
  "author": "李白",
  "paragraphs": [
   "小姑织白纻，未解将人语。",
   "大嫂采芙蓉，溪湖千万重。",
   "长兄行不在，莫使外人逢。",
   "愿学秋胡妇，真心比古松。"
  ],
  "title": "相和歌辞 湖边采莲妇"
 },
 {
  "id": 97,
  "author": "李白",
  "paragraphs": [
   "仙人十五爱吹笙，学得昆丘彩凤鸣。",
   "始闻炼气餐金液，复道朝天赴玉京。",
   "玉京迢迢几千里，凤笙去去无边已。",
   "欲叹离声发绛唇，更嗟别调流纤指。",
   "此时惜别讵堪闻，此地相看未忍分。",
   "重吟真曲和清吹，却奏仙歌响绿云。",
   "绿云紫气向函关，访道应寻缑氏山。",
   "莫学吹笙王子晋，一遇浮丘断不还。"
  ],
  "title": "相和歌辞 凤吹笙曲"
 },
 {
  "id": 98,
  "author": "刘禹锡",
  "paragraphs": [
   "白马湖平秋日光，紫菱如锦彩鸾翔。",
   "荡舟游女满中央，采菱不顾马上郎。",
   "争多逐胜纷相向，时转兰桡破轻浪。",
   "长鬟弱袂动参差，钗影钏文浮荡漾。",
   "笑语哇咬顾晚晖，蓼花绿岸扣舷归。",
   "归来共到市桥步，野蔓系船萍满衣。",
   "家家竹楼临广陌，下有连樯多估客。",
   "携觞荐芰夜经过，醉踏大堤相应歌。",
   "屈平祠下沅江水，月照寒波白烟起。",
   "一曲南音此地闻，长安北望三千里。"
  ],
  "title": "相和歌辞 采菱行"
 },
 {
  "id": 99,
  "author": "李白",
  "paragraphs": [
   "长安白日照春空，绿杨结烟桑袅风。",
   "披香殿前花始红，流芳发色绣户中。",
   "绣户中，相经过。",
   "飞燕皇后轻身舞，紫宫夫人绝世歌。"
  ],
  "title": "相和歌辞 阳春歌"
 },
 {
  "id": 100,
  "author": "李白",
  "paragraphs": [
   "尝闻秦帝女，传得凤凰声。",
   "是日逢仙子，当时别有情。",
   "人吹彩箫去，天借绿云迎。",
   "曲在身不返，空余弄玉名。"
  ],
  "title": "相和歌辞 凤台曲"
 },
 {
  "id": 101,
  "author": "李白",
  "paragraphs": [
   "嬴女吹玉箫，吟弄天上春。",
   "青鸾不独去，更有携手人。",
   "影灭彩云断，遗声落西秦。"
  ],
  "title": "相和歌辞 凤凰曲"
 },
 {
  "id": 102,
  "author": "李白",
  "paragraphs": [
   "大君若天覆，广运无不至。",
   "轩后爪牙常先太山稽，如心之使臂。",
   "小白鸿翼于夷吾，刘葛鱼水本无二。",
   "土扶可成墙，积德为厚地。"
  ],
  "title": "相和歌辞 君道曲"
 },
 {
  "id": 103,
  "author": "李白",
  "paragraphs": [
   "梁山感杞妻，恸哭为之倾。",
   "金石忽暂开，都由激深情。",
   "东海有勇妇，何惭苏子卿。",
   "学剑越处子，超腾若流星。",
   "捐躯报夫雠，万死不顾生。",
   "白刃耀素雪，苍天感精诚。",
   "十步两躩跃，三呼一交兵。",
   "斩首掉国门，蹴踏五藏行。",
   "割此伉俪愤，粲然大义明。",
   "北海李使君，飞章奏天庭。",
   "舍罪警风俗，流芳播沧瀛。",
   "志在列女籍，竹帛已光荣。",
   "淳于免诏狱，汉主为缇萦。",
   "津妾一櫂歌，脱父于严刑。",
   "十子若不肖，不如一女英。",
   "豫让斩空衣，有心竟无成。",
   "要离杀庆忌，壮夫素所轻。",
   "妻子亦何辜，焚之买虚名。",
   "岂如东海妇，事立独扬名。"
  ],
  "title": "舞曲歌辞 东海有勇妇"
 },
 {
  "id": 104,
  "author": "李白",
  "paragraphs": [
   "铿鸣钟，考朗鼓。",
   "歌白鸠，引拂舞。",
   "白鸠之白谁与邻，霜衣雪襟诚可珍。",
   "含哺七子能平均，食不咽，性安驯。",
   "首农政，鸣阳春。",
   "天子刻玉杖，镂形赐耆人。",
   "白鹭亦白非纯真，外洁其色心匪仁。",
   "阙五德，无司晨。",
   "胡为啄我葭下之紫鳞，鹰鹯雕鹗，贪而好杀。",
   "凤皇虽大圣，不愿以为臣。"
  ],
  "title": "舞曲歌辞 白鸠辞"
 },
 {
  "id": 105,
  "author": "李白",
  "paragraphs": [
   "独漉水中泥，水浊不见月。",
   "不见月尚可，水深行人没。",
   "越鸟从南来，胡鹰亦北度。",
   "我欲弯弓向天射，惜其中道失归路。",
   "落叶别树，飘零随风。",
   "客无所托，悲与此同。",
   "罗帷舒卷，似有人开。",
   "明月直入，无心可猜。",
   "雄剑挂壁，时时龙鸣。",
   "不断犀象，绣涩苔生。",
   "国耻未雪，何由成名。",
   "神鹰梦泽，不顾鸱鸢。",
   "为君一击，抟鹏九天。"
  ],
  "title": "舞曲歌辞 独漉篇"
 },
 {
  "id": 106,
  "author": "李白",
  "paragraphs": [
   "扬清歌，发皓齿，北方佳人东邻子。",
   "且吟白纻停渌水，长袖拂面为君起。",
   "寒云夜卷霜海空，胡风吹天飘塞鸿。",
   "玉颜满堂乐未终，馆娃日落歌吹蒙。"
  ],
  "title": "舞曲歌辞 白纻辞三首 一"
 },
 {
  "id": 107,
  "author": "李白",
  "paragraphs": [
   "月寒江清夜沈沈，美人一笑千黄金。",
   "垂罗舞縠扬哀音，郢中白雪且莫吟，子夜吴歌动君心。",
   "动君心，冀君赏。",
   "愿作天池双鸯鸯，一朝飞去青云上。"
  ],
  "title": "舞曲歌辞 白纻辞三首 二"
 },
 {
  "id": 108,
  "author": "李白",
  "paragraphs": [
   "吴刀翦彩缝舞衣，明妆丽服夺春辉。",
   "扬眉转袖若雪飞，倾城独立世所稀。",
   "激楚结风醉忘归，高堂月落烛已微，玉钗挂缨君莫违。"
  ],
  "title": "舞曲歌辞 白纻辞三首 三"
 },
 {
  "id": 109,
  "author": "元稹",
  "paragraphs": [
   "吴宫夜长宫漏款，帘幕四垂灯焰暖。",
   "西施自舞王自管，雪纻翻翻鹤翎散。",
   "促节牵繁舞腰懒，舞腰懒，王罢饮。",
   "盖覆西施凤花锦，身作匡床臂为枕。",
   "朝佩𪭢𪭢王晏寝，酒醒阍报门无事。",
   "子胥死后言为讳，近王之臣谕王意。",
   "共笑越王穷惴惴，夜夜抱冰寒不睡。"
  ],
  "title": "舞曲歌辞 冬白纻歌"
 },
 {
  "id": 110,
  "author": "李白",
  "paragraphs": [
   "麦陇青青三月时，白雉朝飞挟两雌。",
   "锦衣绮翼何离褷，犊牧采薪感之悲。",
   "春天和，白日暖，啄食饮泉勇气满。",
   "争雄鬬死绣颈断，雉子班奏急管弦，心倾美酒尽玉椀。",
   "枯杨枯杨尔生荑，我独七十而孤栖。",
   "弹弦写恨意不尽，瞑目归黄泥。"
  ],
  "title": "琴曲歌辞 雉朝飞操"
 },
 {
  "id": 111,
  "author": "李白",
  "paragraphs": [
   "双燕复双燕，双飞令人羡。",
   "玉楼珠阁不独栖，金窗绣户长相见。",
   "柏梁失火去，因入吴王宫。",
   "吴宫又焚荡，雏尽巢亦空。",
   "憔悴一身在，孀雌忆故雄。",
   "双飞难再得，伤我寸心中。"
  ],
  "title": "琴曲歌辞 双燕离"
 },
 {
  "id": 112,
  "author": "白居易",
  "paragraphs": [
   "明妃风貌最娉婷，合在椒房应四星。",
   "只得当年备宫掖，何曾专夜奉帏屏。",
   "见疏从道迷图画，知屈那教配虏廷。",
   "自是君恩薄如纸，不须一向恨丹青。"
  ],
  "title": "琴曲歌辞 昭君怨"
 },
 {
  "id": 113,
  "author": "李白",
  "paragraphs": [
   "渌水明秋月，南湖采白苹。",
   "荷花娇欲语，愁杀荡舟人。"
  ],
  "title": "琴曲歌辞  渌水曲"
 },
 {
  "id": 114,
  "author": "李白",
  "paragraphs": [
   "春阳如昨日，碧树鸣黄鹂。",
   "芜然蕙草暮，飒尔凉风吹。",
   "天秋木叶下，月冷莎鸡悲。",
   "坐愁群芳歇，白露凋华滋。"
  ],
  "title": "琴曲歌辞  秋思二首 一"
 },
 {
  "id": 115,
  "author": "李白",
  "paragraphs": [
   "阏氏黄叶落，妾望白登台。",
   "月出碧云断，蝉声秋色来。",
   "胡兵沙塞合，汉使玉关回。",
   "征客无归日，空悲蕙草摧。"
  ],
  "title": "琴曲歌辞  秋思二首 二"
 },
 {
  "id": 116,
  "author": "李白",
  "paragraphs": [
   "黄帝铸鼎于荆山，炼丹砂。",
   "丹砂成黄金，骑龙飞上太清家。",
   "云愁海思令人嗟，宫中彩女颜如花。",
   "飘然挥手凌紫霞，从风纵体登銮车。",
   "登銮车，侍轩辕。",
   "遨游青天中，其乐不可言。"
  ],
  "title": "琴曲歌辞 飞龙引二首 一"
 },
 {
  "id": 117,
  "author": "李白",
  "paragraphs": [
   "鼎湖流水清且闲，轩辕去时有弓剑。",
   "古人传道留其间，后宫婵娟多花颜。",
   "乘鸾飞烟亦不还，骑龙攀天造天关。",
   "造天关，闻天语，长云河车载玉女。",
   "载玉女，过紫皇，紫皇乃赐白兔所捣之药，后天而老凋三光。",
   "下视瑶池见王母，蛾眉萧飒如秋霜。"
  ],
  "title": "琴曲歌辞 飞龙引二首 二"
 },
 {
  "id": 118,
  "author": "刘禹锡",
  "paragraphs": [
   "何处秋风至？萧萧送雁群。",
   "朝来入庭树，孤客最先闻。"
  ],
  "title": "琴曲歌辞 秋风引"
 },
 {
  "id": 119,
  "author": "李白",
  "paragraphs": [
   "苍苍云松，落落绮皓。",
   "春风尔来为阿谁，胡蝶忽然满芳草。",
   "秀眉霜雪颜桃花，骨青髓绿长美好。",
   "称是秦时避世人，劝酒相欢不知老。",
   "各守兔鹿志，耻随龙虎争。",
   "歘起佐太子，汉王乃复惊。",
   "顾谓戚夫人，彼翁羽翼成。",
   "归来南山下，泛若云无情。",
   "举觞酹巢由，洗耳何独清？",
   "浩歌望嵩岳，意气还相倾。"
  ],
  "title": "琴曲歌辞 山人劝酒"
 },
 {
  "id": 120,
  "author": "李白",
  "paragraphs": [
   "拂彼白石，弹吾素琴。",
   "幽涧愀兮流泉深，善手明徽高张清。",
   "心寂历似千古，松飕飗兮万寻。",
   "中见愁猿吊影而危处兮，叫秋木而长吟。",
   "客有哀时失志而听者，泪淋浪以沾襟。",
   "乃缉商缀羽，潺湲成音。",
   "吾但写声发情于妙指，殊不知此曲之古今。",
   "幽涧泉，鸣深林。"
  ],
  "title": "琴曲歌辞 幽涧泉"
 },
 {
  "id": 121,
  "author": "刘禹锡",
  "paragraphs": [
   "鸢飞杳杳青云里，鸢鸣萧萧风四起。",
   "旗尾飘扬势渐高，箭头砉划声相似。",
   "长空悠悠霁日悬，六翮不动凝飞烟。",
   "游鶤翔雁出其下，庆云清景相回旋。",
   "忽闻饥乌一噪聚，瞥下云中争腐鼠。",
   "腾音砺吻相喧呼，仰天大吓疑鸳雏。",
   "畏人避犬投高处，俛啄无声犹屡顾。",
   "青鸟自爱玉山禾，仙禽徒贵华亭露。",
   "朴𣙙危巢向暮时，毰毸饱腹蹲枯枝。",
   "游童挟弹一麾肘，臆碎羽分人不悲。",
   "天生众禽各有类，威凤文章在仁义。",
   "鹰隼仪形蝼蚁心，虽能戾天何足贵。"
  ],
  "title": "琴曲歌辞 飞鸢操"
 },
 {
  "id": 122,
  "author": "李白",
  "paragraphs": [
   "西门秦氏女，秀色如琼花。",
   "手挥白杨刀，清昼杀雠家。",
   "罗袖洒赤血，英声凌紫霞。",
   "直上西山去，关吏相邀遮。",
   "婿为燕国王，身被诏狱加。",
   "犯刑若履虎，不畏落爪牙。",
   "素颈未及断，摧眉伏泥沙。",
   "金鸡忽放赦，大辟得宽赊。",
   "何惭聂政姊，万古共惊嗟。"
  ],
  "title": "杂曲歌辞 秦女休行"
 },
 {
  "id": 123,
  "author": "元稹",
  "paragraphs": [
   "兄弟同出门，同行不同志。",
   "凄凄分岐路，各各营所为。",
   "兄上荆山巅，翻石辨虹气。",
   "弟沈沧海底，偷珠待龙睡。",
   "出门不数年，同归亦同遂。",
   "俱用私所珍，升沈自兹异。",
   "献珠龙王宫，值龙觅珠次。",
   "但喜复得珠，不求珠所自。",
   "酬客双龙女，授客六龙辔。",
   "遣充行雨神，雨泽随客意。",
   "雩夏钟鼓繁，禜秋玉帛积。",
   "彩色画廊庙，奴僮被珠翠。",
   "骥𫘧千万双，鸳鸯七十二。",
   "言者禾稼枯，无人敢轻议。",
   "其兄因献璞，再刖不履地。",
   "门户亲戚疏，匡床妻妾弃。",
   "铭心有所待，视足无所愧。",
   "持璞自枕头，泪痕双血渍。",
   "一朝龙醒寤，本问偷珠事。",
   "因知行雨偏，妻子五刑备。",
   "仁兄捧尸哭，势友掉头讳。",
   "丧车黔首葬，吊客青蝇至。",
   "楚有望气人，王前忽长跪。",
   "贺王得贵宝，不远王所莅。",
   "求之果如言，剖则浮云腻。",
   "白珩无颜色，垂棘有瑕累。",
   "在楚列地封，入赵连城贵。",
   "秦遣李斯书，书为传国瑞。",
   "秦亡汉魏传，传者得神器。",
   "卞和名永永，与宝不相坠。",
   "劝尔出门行，行难莫行易。",
   "易得还易失，难同亦难离。",
   "善贾识贪廉，良田无稙穉。",
   "磨剑莫磨锥，磨锥成小利。"
  ],
  "title": "杂曲歌辞 出门行"
 },
 {
  "id": 124,
  "author": "李白",
  "paragraphs": [
   "紫阁连终南，青冥天倪色。",
   "凭崖望咸阳，宫阙罗北极。",
   "万井惊画出，九衢如弦直。",
   "渭水清银河，横天流不息。",
   "朝野盛文物，衣冠何翕赩。",
   "厩马散连山，军容威绝域。",
   "伊皋运元化，卫霍输筋力。",
   "歌钟乐未休，荣去老还逼。",
   "圆光过满缺，太阳移中昃。",
   "不散东海金，何争西辉匿。",
   "无作牛山悲，恻怆泪沾臆。"
  ],
  "title": "杂曲歌辞 君子有所思行"
 },
 {
  "id": 125,
  "author": "李白",
  "paragraphs": [
   "悲来乎，悲来乎！主人有酒且莫斟，听我一曲悲来吟。",
   "悲来不吟还不笑，天下无人知我心。",
   "君有数斗酒，我有三尺琴。",
   "琴鸣酒乐两相得，一杯不啻千钧金。",
   "悲来乎，悲来乎！天虽长，地虽久，金玉满堂应不守。",
   "富贵百年能几何？死生一度人皆有。",
   "孤猿坐啼坟上月，且须一尽杯中酒。",
   "悲来乎，悲来乎！凤鸟不至河无图，微子去之箕子奴。",
   "汉帝不忆李将军，楚王放却屈大夫。",
   "悲来乎，悲来乎！秦家李斯早追悔，虚名拨向身之外。",
   "范子何曾爱五湖，功成名遂身自退。",
   "剑是一夫用，书能知姓名。",
   "惠施不肯干万乘，卜式未必穷一经。",
   "还须黑头取方伯，莫谩白首为儒生。"
  ],
  "title": "杂曲歌辞 悲歌"
 },
 {
  "id": 126,
  "author": "白居易",
  "paragraphs": [
   "悲哉为儒者，力学不能疲。",
   "读书眼欲暗，秉笔手生胝。",
   "十上方一第，成名常苦迟。",
   "纵有宦达者，两鬓已成丝。",
   "可怜少壮日，适在穷贱时。",
   "丈夫老且病，焉用富贵为。",
   "沈沈朱门宅，中有乳臭儿。",
   "状貌如妇人，光明膏粱肌。",
   "手不把书卷，身不擐戎衣。",
   "二十袭封爵，门承勋戚资。",
   "春来日日出，服御何轻肥。",
   "朝从博徒饮，暮有倡楼期。",
   "评封还酒债，堆金选蛾眉。",
   "声色狗马外，其余一无知。",
   "山苗与涧松，地势随高卑。",
   "古来无奈何，非君独伤悲。"
  ],
  "title": "杂曲歌辞 悲哉行"
 },
 {
  "id": 127,
  "author": "李白",
  "paragraphs": [
   "汉帝重阿娇，贮之黄金屋。",
   "咳唾落九天，随风生珠玉。",
   "宠极爱还歇，妒深情却疏。",
   "长门一步地，不肯暂回车。",
   "雨落不上天，水覆难再收。",
   "君情与妾意，各自东西流。",
   "昔日芙蓉花，今成断根草。",
   "以色事他人，能得几时好。"
  ],
  "title": "杂曲歌辞 妾薄命"
 },
 {
  "id": 128,
  "author": "李白",
  "paragraphs": [
   "龙马花雪毛，金鞍五陵豪。",
   "秋霜切玉剑，落日明珠袍。",
   "鬬鸡事万乘，轩盖一何高。",
   "弓摧宜山虎，手接泰山猱。",
   "酒后竞风彩，三杯弄宝刀。",
   "杀人如翦草，剧孟同游遨。",
   "发愤去函谷，从军向临洮。",
   "叱咤万战场，匈奴尽波涛。",
   "归来使酒气，未肯拜萧曹。",
   "羞入原宪室，荒径隐蓬蒿。"
  ],
  "title": "杂曲歌辞 白马篇"
 },
 {
  "id": 129,
  "author": "李白",
  "paragraphs": [
   "烛龙栖寒门，光曜犹旦开。",
   "日月照之何不及此，惟有北风怒号天上来。",
   "燕山雪花大如席，片片吹落轩辕台。",
   "幽州思妇十二月，停歌罢笑双蛾摧。",
   "倚门望行人，念君长城苦寒良可哀。",
   "别时提剑救边去，遗此虎文金髀钗。",
   "中有一双白羽箭，蜘蛛结网生尘埃。",
   "箭空在，人今战死不复回。",
   "不忍见此物，焚之已成灰。",
   "黄河捧土尚可塞，北风雨雪恨难裁。"
  ],
  "title": "杂曲歌辞 北风行"
 },
 {
  "id": 130,
  "author": "李白",
  "paragraphs": [
   "深宫高楼入紫清，金作蛟龙盘绣楹。",
   "佳人当窗弄白日，弦将手语弹鸣筝。",
   "春风吹落君王耳，此曲乃是升天行。",
   "因出天池泛蓬瀛，楼船蹙沓波浪惊。",
   "三千双蛾献歌笑，挝钟考鼓宫殿倾。",
   "万姓聚舞歌太平，我无为，人自宁。",
   "三十六帝欲相迎，仙人飘翩下云𫐌。",
   "帝不去，留镐京。",
   "安能为轩辕，独往入窅冥。",
   "小臣拜献南山寿，陛下万古垂鸿名。"
  ],
  "title": "杂曲歌辞 春日行"
 },
 {
  "id": 131,
  "author": "李白",
  "paragraphs": [
   "小时不识月，呼作白玉盘。",
   "又疑瑶台镜，飞在青云端。",
   "仙人垂两足，桂树作团团。",
   "白兔捣药成，问言与谁餐。",
   "蟾蜍蚀圜影，天明夜已残。",
   "羿昔落九乌，天人清且安。",
   "阴精此沦惑，去去不足观。",
   "忧来其如何？恻怆摧心肝。"
  ],
  "title": "杂曲歌辞 朗月行"
 },
 {
  "id": 132,
  "author": "李白",
  "paragraphs": [
   "春风东来忽相过，金尊绿酒生微波。",
   "落花纷纷稍觉多，美人欲醉朱颜酡。",
   "青轩桃李能几何？流光欺人忽蹉跎。",
   "君起舞，日西夕，当年意气不肯倾，白发如丝叹何益。"
  ],
  "title": "杂曲歌辞 前有一尊酒行二首 一"
 },
 {
  "id": 133,
  "author": "李白",
  "paragraphs": [
   "琴奏龙门之绿桐，玉壶美酒清若空。",
   "催弦拂柱与君饮，看朱成碧颜始红。",
   "胡姬貌如花，当𬬻笑春风。",
   "笑春风，舞罗衣，君今不醉欲安归。"
  ],
  "title": "杂曲歌辞 前有一尊酒行二首 二"
 },
 {
  "id": 134,
  "author": "李白",
  "paragraphs": [
   "紫燕黄金瞳，啾啾摇绿鬃。",
   "平明相驰逐，结客洛门东。",
   "少年学剑术，凌轹白猿公。",
   "珠袍曳锦带，七首插吴鸿。",
   "由来万夫勇，挟此生雄风。",
   "托交从剧孟，买醉入新丰。",
   "笑尽一杯酒，杀人都市中。",
   "羞道易水寒，从令日贯虹。",
   "燕丹事不立，虚没秦帝宫。",
   "舞阳死灰人，安可与成功。"
  ],
  "title": "杂曲歌辞 结客少年场行"
 },
 {
  "id": 135,
  "author": "李白",
  "paragraphs": [
   "青云少年子，挟弹章台左。",
   "鞍马四边开，突如流星过。",
   "金丸落飞鸟，夜入琼楼卧。",
   "夷齐是何人？独守西山饿。"
  ],
  "title": "杂曲歌辞 少年子"
 },
 {
  "id": 136,
  "author": "李白",
  "paragraphs": [
   "击筑饮美酒，剑歌易水湄。",
   "经过燕太子，结托幷州儿。",
   "少年负壮气，奋烈自有时。",
   "因声鲁句践，争情勿相欺。"
  ],
  "title": "杂曲歌辞 少年行三首 一"
 },
 {
  "id": 137,
  "author": "李白",
  "paragraphs": [
   "五陵年少金市东，银鞍白马度春风。",
   "落花踏尽游何处？笑入胡姬酒肆中。"
  ],
  "title": "杂曲歌辞 少年行三首 二"
 },
 {
  "id": 138,
  "author": "李白",
  "paragraphs": [
   "君不见淮南少年游侠客，白日球猎夜拥掷。",
   "呼卢百万终不惜，报雠千里如咫尺。",
   "少年游侠好经过，浑身装束皆绮罗。",
   "兰蕙相随喧妓女，风光去处满笙歌。",
   "骄矜自言不可有，侠士堂中养来久。",
   "好鞍好马乞与人，十千五千旋沽酒。",
   "赤心用尽为知己，黄金不惜栽桃李。",
   "桃李栽来几度春，一回花落一回新。",
   "府县尽为门下客，王侯皆是平交人。",
   "男儿百年且乐命，何须徇书受贫病。",
   "男儿百年且荣身，何须徇节甘风尘。",
   "衣冠半是征战士，穷儒浪作林泉民。",
   "遮莫枝根长百丈，不如当代多还往。",
   "遮莫姻亲连帝城，不如当身自簪缨。",
   "看取富贵眼前者，何用悠悠身后名。"
  ],
  "title": "杂曲歌辞 少年行三首 三"
 },
 {
  "id": 139,
  "author": "杜甫",
  "paragraphs": [
   "莫笑田家老瓦盆，自从盛酒长儿孙。",
   "倾银注瓦惊人眼，共醉终同卧竹根。"
  ],
  "title": "杂曲歌辞 少年行三首 一"
 },
 {
  "id": 140,
  "author": "杜甫",
  "paragraphs": [
   "巢燕养雏浑去尽，红花结子已无多。",
   "黄衫年少来宜数，不见堂前东逝波。"
  ],
  "title": "杂曲歌辞 少年行三首 二"
 },
 {
  "id": 141,
  "author": "杜甫",
  "paragraphs": [
   "马上谁家白面郎，临阶下马坐人床。",
   "不通姓字麄豪甚，指点银瓶索酒尝。"
  ],
  "title": "杂曲歌辞 少年行三首 三"
 },
 {
  "id": 142,
  "author": "李白",
  "paragraphs": [
   "赵客缦胡缨，吴钩霜雪明。",
   "银鞍照白马，飒沓如流星。",
   "十步杀一人，千里不留行。",
   "事了拂衣去，深藏身与名。",
   "闲过信陵饮，脱剑膝前横。",
   "将炙啖朱亥，持觞劝侯嬴。",
   "三杯吐然诺，五岳倒为轻。",
   "眼花耳热后，意气素霓生。",
   "救赵挥金槌，邯郸先震惊。",
   "千秋二壮士，烜赫大梁城。",
   "纵死侠骨香，不惭世上英。",
   "谁能书阁下，白首太玄经。"
  ],
  "title": "杂曲歌辞 侠客行"
 },
 {
  "id": 143,
  "author": "元稹",
  "paragraphs": [
   "侠客不怕死，怕在事不成。",
   "事成不肯藏姓名，我非窃贼谁夜行。",
   "白日堂堂杀袁盎，九衢草草人面青。",
   "此客此心师海鲸，海鲸露背横沧溟。",
   "海滨分作两处生，海鲸分海减海力。",
   "侠客有谋人不测，三尺铁蛇延二国。"
  ],
  "title": "杂曲歌辞 侠客行"
 },
 {
  "id": 144,
  "author": "李白",
  "paragraphs": [
   "边城儿，生年不读一字书，但知游猎夸轻趫。",
   "胡马秋肥宜白草，骑来蹑影何矜骄。",
   "金鞭拂云挥鸣鞘，半酣呼鹰出远郊。",
   "弓弯满月不虚发，双鸧迸落连飞𩩉。",
   "海边观者皆辟易，猛气英风振沙碛。"
  ],
  "title": "杂曲歌辞 行行游且猎篇"
 },
 {
  "id": 145,
  "author": "刘禹锡",
  "paragraphs": [
   "阴风振寒郊，猛虎正咆哮。",
   "徐行出烧地，连吼入黄茆。",
   "壮士走马去，镫前弯玉弰。",
   "叱之使人立，一发如铍交。",
   "悍睛忽星坠，飞血溅林梢。",
   "彪炳为我席，膻腥充我庖。",
   "里中欣害除，贺酒纷号呶。",
   "明日长桥上，倾城看斩蛟。"
  ],
  "title": "杂曲歌辞 壮士行"
 },
 {
  "id": 146,
  "author": "白居易",
  "paragraphs": [
   "天长地久无终毕，昨夜今朝又明日。",
   "鬓发苍浪牙齿疏，不觉身年四十七。",
   "前去五十有几年，把镜照面心茫然。",
   "既无长绳系白日，又无大药驻朱颜。",
   "朱颜日渐不如故，青史功名在何处？",
   "欲留年少待富贵，富贵不来年少去。",
   "去复去兮如长河，东流赴海无回波。",
   "贤愚贵贱同归尽，北邙冢墓高嵯峨。",
   "古来如此非独我，未死有酒且酣歌。",
   "颜回短命伯夷饿，我今所得亦已多。"
  ],
  "title": "杂曲歌辞 浩歌行"
 },
 {
  "id": 147,
  "author": "杜甫",
  "paragraphs": [
   "三月三日天气新，长安水边多丽人。",
   "态浓意远淑且真，肌理细腻骨肉匀。",
   "绣罗衣裳照暮春，蹙金孔雀银麒麟。",
   "头上何所有？翠微㔩叶垂鬓唇。",
   "背后何所见？珠压腰衱稳称身。",
   "就中云幕椒房亲，赐名大国虢与秦。",
   "紫𫘞之峰出翠釜，水晶之盘行素鳞。",
   "犀箸厌饫久未下，鸾刀缕切空纷纶。",
   "黄门飞鞚不动尘，御厨丝络送八珍。",
   "箫鼓哀吟感鬼神，宾从杂遝实要津。",
   "后来鞍马何逡巡，当轩下马入锦茵。",
   "杨花雪落覆白苹，青鸟飞去衔红巾。",
   "炙手可热势绝伦，慎莫近前丞相嗔。"
  ],
  "title": "杂曲歌辞 丽人行"
 },
 {
  "id": 148,
  "author": "李白",
  "paragraphs": [
   "胡雁鸣，辞燕山，昨发委羽朝度关。",
   "一一衔芦枝，南飞散落天地间。",
   "连行接翼往复还，客居烟波寄湘吴。",
   "凌霜触雪毛体枯，畏逢矰缴惊相呼。"
  ],
  "title": "杂曲歌辞 鸣雁行"
 },
 {
  "id": 149,
  "author": "李白",
  "paragraphs": [
   "嗷嗷空城雀，身计何戚促。",
   "本与鹪鹩群，不随凤凰族。",
   "提携四黄口，饮乳未尝足。",
   "食君糠秕余，常恐乌鸢逐。",
   "耻涉太行险，羞营覆车粟。",
   "天命有定端，守分绝所欲。"
  ],
  "title": "杂曲歌辞 空城雀"
 },
 {
  "id": 150,
  "author": "李白",
  "paragraphs": [
   "长相思，在长安，络纬秋啼金井栏。",
   "微霜凄凄簟色寒，孤灯不明思欲绝。",
   "卷帷望月空长叹，美人如花隔云端。",
   "上有青冥之长天，下有绿水之波澜。",
   "天长路远魂飞苦，梦魂不到关山难。",
   "长相思，摧心肝。"
  ],
  "title": "杂曲歌辞 长相思三首 一"
 },
 {
  "id": 151,
  "author": "李白",
  "paragraphs": [
   "日色已尽花含烟，月明欲素愁不眠。",
   "赵瑟初停凤凰柱，蜀琴欲奏鸳鸯弦。",
   "此曲有意无人传，愿随春风寄燕然，忆君迢迢隔青天。",
   "昔日横波目，今成流泪泉。",
   "不信妾肠断，归来看取明镜前。"
  ],
  "title": "杂曲歌辞 长相思三首 二"
 },
 {
  "id": 152,
  "author": "李白",
  "paragraphs": [
   "美人在时花满堂，美人去后花余床。",
   "床中绣被卷不寝，至今三载犹闻香。",
   "香亦竟不灭，人亦竟不来。",
   "相思黄叶落，白露点青苔。"
  ],
  "title": "杂曲歌辞 长相思三首 三"
 },
 {
  "id": 153,
  "author": "白居易",
  "paragraphs": [
   "九月西风兴，月冷霜华凝。",
   "思君秋夜长，一夜魂九升。",
   "二月东风来，草坼花心开。",
   "思君春日迟，一日肠九回。",
   "妾住洛桥北，君住洛桥南。",
   "十五即相识，今年二十三。",
   "有如女萝草，生在松之侧。",
   "蔓短枝苦高，萦回上不得。",
   "人言人有愿，愿至天必成。",
   "愿作远方兽，步步比肩行。",
   "愿作深山木，枝枝连理生。"
  ],
  "title": "杂曲歌辞 长相思"
 },
 {
  "id": 154,
  "author": "李白",
  "paragraphs": [
   "李陵没胡沙，苏武还汉家。",
   "迢迢五原关，朔雪乱边花。",
   "一去隔绝域，思归但长嗟。",
   "鸿雁向西北，飞书报天涯。"
  ],
  "title": "杂曲歌辞 千里思"
 },
 {
  "id": 155,
  "author": "李白",
  "paragraphs": [
   "金尊清酒斗十千，玉盘珍羞直万钱。",
   "停杯投箸不能食，拔剑四顾心茫然。",
   "欲渡黄河冰塞川，将登太行雪暗天。",
   "闲来垂钓坐溪上，忽复乘舟梦日边。",
   "行路难，行路难，多岐路，今安在？",
   "长风破浪会有时，直挂云帆济沧海。"
  ],
  "title": "杂曲歌辞 行路难三首 一"
 },
 {
  "id": 156,
  "author": "李白",
  "paragraphs": [
   "大道如青天，我独不得出。",
   "羞逐长安社中儿，赤鸡白狗赌梨栗。",
   "弹剑作歌奏苦声，曳裾王门不称情。",
   "淮阴市井笑韩信，汉朝公卿忌贾生。",
   "君不见昔时燕家重郭隗，拥篲折腰无嫌猜。",
   "剧辛乐毅感恩分，输肝剖胆效英才。",
   "昭王白骨萦蔓草，谁人更扫黄金台。",
   "行路难，归去来。"
  ],
  "title": "杂曲歌辞 行路难三首 二"
 },
 {
  "id": 157,
  "author": "李白",
  "paragraphs": [
   "有耳莫洗颍川水，有口莫食首阳蕨。",
   "含光混世贵无名，何用孤高比云月。",
   "吾观自古贤达人，功成不退皆殒身。",
   "子胥既弃吴江上，屈原终投湘水滨。",
   "陆机才多岂自保，李斯税驾苦不早。",
   "华亭鹤唳讵可闻，上蔡苍鹰何足道？",
   "君不见吴中张翰称达士，秋风忽忆江东行。",
   "且乐生前一杯酒，何须身后千载名。"
  ],
  "title": "杂曲歌辞 行路难三首 三"
 },
 {
  "id": 158,
  "author": "白居易",
  "paragraphs": [
   "食蘗不易食梅难，蘗能苦兮梅能酸。",
   "未如生别之为难，苦在心兮酸在肝。",
   "晨鸡载鸣残月没，征马重嘶行人出。",
   "回看骨肉哭一声，梅酸蘗苦甘如蜜。",
   "黄河水白黄云秋，行人河边相对愁。",
   "天寒野旷何处宿？棠梨叶战风飕飕。",
   "生离别，生离别，忧从中来无断绝。",
   "忧积心劳血气衰，未年三十生白发。"
  ],
  "title": "杂曲歌辞 生别离"
 },
 {
  "id": 159,
  "author": "李白",
  "paragraphs": [
   "远别离，古有皇英之二女，乃在洞庭之南，潇湘之浦。",
   "海水直下万里深，谁人不言此离苦。",
   "日惨惨兮云冥冥，猩猩啼烟兮鬼啸雨。",
   "我纵言之将何补，皇穹窃恐不照余之忠诚。",
   "雷冯冯兮欲吼怒，尧舜当之亦禅禹。",
   "君失臣兮龙为鱼，权归臣兮鼠变虎。",
   "或云尧幽囚，舜野死，九疑联绵皆相似，重瞳孤坟竟何是。",
   "帝子泣兮绿云间，随风波兮去无还。",
   "恸哭兮远望，见苍梧之深山。",
   "苍梧山崩湘水绝，竹上之泪乃可灭。"
  ],
  "title": "杂曲歌辞 远别离"
 },
 {
  "id": 160,
  "author": "李白",
  "paragraphs": [
   "别来几春未还家，玉窗五见樱桃花。",
   "况有锦字书，开缄使人嗟。",
   "至此肠断彼心绝，云鬟绿鬓罢揽结。",
   "愁如回飙乱白雪，去年寄书报阳台。",
   "今年寄书重相催，胡为东风为我吹行云。",
   "使西来，待来竟不来，落花寂寂委青苔。"
  ],
  "title": "杂曲歌辞 久别离"
 },
 {
  "id": 161,
  "author": "李白",
  "paragraphs": [
   "白帝城边足风波，瞿塘五月谁敢过。",
   "荆州麦熟茧成蛾，缫丝忆君头绪多，拨谷飞鸣奈妾何。"
  ],
  "title": "杂曲歌辞 荆州乐"
 },
 {
  "id": 162,
  "author": "刘禹锡",
  "paragraphs": [
   "渚宫杨柳暗，麦城朝雉飞。",
   "可怜踏青伴，乘暖著轻衣。"
  ],
  "title": "杂曲歌辞 荆州乐二首 一"
 },
 {
  "id": 163,
  "author": "刘禹锡",
  "paragraphs": [
   "今日好南风，商旅相催发。",
   "沙头樯竿上，始见春江阔。"
  ],
  "title": "杂曲歌辞 荆州乐二首 二"
 },
 {
  "id": 164,
  "author": "刘禹锡",
  "paragraphs": [
   "风烟纪南城，尘土荆门路。",
   "天寒猎兽者，走上樊姬墓。"
  ],
  "title": "杂曲歌辞 纪南歌"
 },
 {
  "id": 165,
  "author": "刘禹锡",
  "paragraphs": [
   "野水绕空城，行尘起孤驿。",
   "花台侧生树，石碣阳镌头。",
   "靡靡度行人，温风吹宿麦。"
  ],
  "title": "杂曲歌辞 宜城歌"
 },
 {
  "id": 166,
  "author": "李白",
  "paragraphs": [
   "妾发初覆额，折花门前剧。",
   "郎骑竹马来，绕床弄青梅。",
   "同居长干里，两小无嫌猜。",
   "十四为君妇，羞颜尚不开。",
   "低头向暗壁，千唤不一回。",
   "十五始展眉，愿同尘与灰。",
   "常存抱柱信，岂上望夫台。",
   "十六君远行，瞿塘滟预堆。",
   "五月不可触，猿鸣天上哀。",
   "门前迟行迹，一一生绿苔。",
   "苔深不能扫，落叶秋风早。",
   "八月蝴蝶来，双飞西园草。",
   "感此伤妾心，坐愁红颜老。",
   "早晚下三巴，预将书报家。",
   "相迎不道远，直至长风沙。"
  ],
  "title": "杂曲歌辞 长干行二首 一"
 },
 {
  "id": 167,
  "author": "李白",
  "paragraphs": [
   "忆妾深闺里，烟尘不曾识。",
   "嫁与长干人，沙头候风色。",
   "五月南风兴，思君在巴陵。",
   "八月西风起，想君发扬子。",
   "去来悲如何，见少别离多。",
   "湘潭几日到，妾梦越风波。",
   "昨夜狂风度，吹折江头树。",
   "淼淼暗无边，行人在何处？",
   "北客真王公，朱衣满江中。",
   "日暮来投宿，数朝不肯东。",
   "好乘浮云骢，佳期兰渚东。",
   "鸳鸯绿浦上，翡翠锦屏中。",
   "自怜十五余，颜色桃李红。",
   "那作商人妇，愁水复愁风。"
  ],
  "title": "杂曲歌辞 长干行二首 二"
 },
 {
  "id": 168,
  "author": "李白",
  "paragraphs": [
   "妾本丛台女，扬蛾入丹阙。",
   "自倚颜如花，宁知有凋歇。",
   "一辞玉阶下，去若朝云没。",
   "每忆邯郸城，深宫梦秋月。",
   "君王不可见，惆怅至明发。"
  ],
  "title": "杂曲歌辞 邯郸才人嫁为厮养卒妇"
 },
 {
  "id": 169,
  "author": "李白",
  "paragraphs": [
   "于阗采花人，自言花相似。",
   "明妃一朝西入胡，胡中美女多羞死。",
   "乃知汉地多名姝，胡中无花可方比。",
   "丹青能令丑者妍，无盐翻在深宫里。",
   "自古妒蛾眉，胡沙埋皓齿。"
  ],
  "title": "杂曲歌辞 于阗采花"
 },
 {
  "id": 170,
  "author": "李白",
  "paragraphs": [
   "天子居未央，妾侍卷衣裳。",
   "顾无紫宫宠，敢拂黄金床。",
   "水至亦不去，熊来尚可当。",
   "微身奉日月，飘若萤火光。",
   "愿君采葑菲，无以下体妨。"
  ],
  "title": "杂曲歌辞 秦女卷衣"
 },
 {
  "id": 171,
  "author": "李白",
  "paragraphs": [
   "白龙改常服，偶被豫且制。",
   "谁使尔为鱼，徒劳诉天帝。",
   "作书报鲸鲵，勿恃风涛势。",
   "涛落归泥沙，翻遭蝼蚁噬。",
   "万乘慎出入，柏人以为诫。"
  ],
  "title": "杂曲歌辞 枯鱼过河泣"
 },
 {
  "id": 172,
  "author": "李白",
  "paragraphs": [
   "将军发白马，旌节渡黄河。",
   "箫鼓聒川岳，沧溟涌洪波。",
   "武安有振瓦，易水无寒歌。",
   "铁骑若雪山，饮流涸滹沱。",
   "扬兵猎月窟，转战略朝那。",
   "倚剑登燕然，边峰列嵯峨。",
   "萧条万里外，耕作五原多。",
   "一扫清大漠，包虎戢金戈。"
  ],
  "title": "杂曲歌辞 发白马"
 },
 {
  "id": 173,
  "author": "李白",
  "paragraphs": [
   "燕南壮士吴门豪，筑中置铅鱼隐刀。",
   "感君恩重许君命，泰山一掷轻鸿毛。"
  ],
  "title": "杂曲歌辞 结袜子"
 },
 {
  "id": 174,
  "author": "李白",
  "paragraphs": [
   "沐芳莫弹冠，浴兰莫振衣。",
   "处世忌太洁，志人贵藏辉。",
   "沧浪有钓叟，吾与尔同归。"
  ],
  "title": "杂曲歌辞 沐浴子"
 },
 {
  "id": 175,
  "author": "元稹",
  "paragraphs": [
   "年年塞下丁，长作出塞兵。",
   "自从冒顿彊，官筑遮虏城。",
   "筑城须努力，城高遮得贼。",
   "但恐贼路多，有城遮不得。",
   "丁口传父口，莫问城坚不。",
   "平城被虏围，汉𣃁城墙走。",
   "因兹虏请和，虏往骑来多。",
   "半疑兼半信，筑城犹嵯峨。",
   "筑城安敢烦，愿听丁一言。",
   "请筑鸿胪寺，兼愁虏出关。"
  ],
  "title": "杂曲歌辞 筑城曲五解"
 },
 {
  "id": 176,
  "author": "李白",
  "paragraphs": [
   "白马谁家子，黄龙边塞儿。",
   "天山三丈雪，岂是远行时。",
   "春蕙忽秋草，莎鸡鸣曲池。",
   "风催寒棕响，月入霜闺悲。",
   "忆与君别年，种桃齐蛾眉。",
   "桃今百余尺，花落成枯枝。",
   "终然独不见，流泪空自知。"
  ],
  "title": "杂曲歌辞 独不见"
 },
 {
  "id": 177,
  "author": "李白",
  "paragraphs": [
   "冬夜夜寒觉夜长，沈吟久坐坐北堂。",
   "冰合井泉月入闺，青缸凝明照悲啼。",
   "青缸灭，啼转多，掩妾泪，听君歌。",
   "歌有声，妾有情，情声合，两无违。",
   "一语不入意，从君万曲梁尘飞。"
  ],
  "title": "杂曲歌辞 夜坐吟"
 },
 {
  "id": 178,
  "author": "李白",
  "paragraphs": [
   "踏踏马头谁见过，眼看北斗直天河。",
   "西风罗幕生翠波，铅华笑妾颦青蛾。",
   "为君起唱长相思，帘外严霜皆倒飞。",
   "明星烂烂东方陲，红霞稍出东南涯，陆郎去矣乘斑骓。"
  ],
  "title": "杂曲歌辞 夜坐吟"
 },
 {
  "id": 179,
  "author": "李白",
  "paragraphs": [
   "鸟衔野田草，误入枯桑里。",
   "客土植危根，逢春犹不死。",
   "草木虽无情，因依尚可生。",
   "如何同枝叶，各自有枯荣。"
  ],
  "title": "杂曲歌辞 树中草"
 },
 {
  "id": 180,
  "author": "李白",
  "paragraphs": [
   "金花折风帽，白马小迟回。",
   "翩翩舞广袖，似鸟海东来。"
  ],
  "title": "杂曲歌辞 高句丽"
 },
 {
  "id": 181,
  "author": "白居易",
  "paragraphs": [
   "绿杨陌上送行人，马去车回一望尘。",
   "不觉别时红泪尽，归来无泪可沾巾。"
  ],
  "title": "杂曲歌辞 离别难"
 },
 {
  "id": 182,
  "author": "白居易",
  "paragraphs": [
   "管急丝繁拍渐稠，绿腰宛转曲终头。",
   "诚知乐世声声乐，老病人听未免愁。"
  ],
  "title": "杂曲歌辞 乐世"
 },
 {
  "id": 183,
  "author": "白居易",
  "paragraphs": [
   "正抽碧线绣红罗，忽听黄莺敛翠蛾。",
   "秋思冬愁春恨望，大都不得意时多。"
  ],
  "title": "杂曲歌辞 急[乐世]"
 },
 {
  "id": 184,
  "author": "白居易",
  "paragraphs": [
   "世传满子是人名，临就刑时曲始成。",
   "一曲四词歌八叠，从头便是断肠声。"
  ],
  "title": "杂曲歌辞 何满子"
 },
 {
  "id": 185,
  "author": "李白",
  "paragraphs": [
   "云想衣裳花想容，春风拂槛露华浓。",
   "若非群玉山头见，会向瑶台月下逢。"
  ],
  "title": "杂曲歌辞 清平调 一"
 },
 {
  "id": 186,
  "author": "李白",
  "paragraphs": [
   "一枝红艳露凝香，云雨巫山枉断肠。",
   "借问汉宫谁得似，可怜飞燕倚新妆。"
  ],
  "title": "杂曲歌辞 清平调 二"
 },
 {
  "id": 187,
  "author": "李白",
  "paragraphs": [
   "名花倾国两相欢，长得君王带笑看。",
   "解释春风无限恨，沈香亭北倚阑干。"
  ],
  "title": "杂曲歌辞 清平调 三"
 },
 {
  "id": 188,
  "author": "刘禹锡",
  "paragraphs": [
   "白帝城头春草生，白盐山下蜀江清。",
   "南人上来歌一曲，北人莫上动乡情。"
  ],
  "title": "杂曲歌辞 竹枝 一"
 },
 {
  "id": 189,
  "author": "刘禹锡",
  "paragraphs": [
   "山桃红花满上头，蜀江春水拍江流。",
   "花红易衰似郎意，水流无限似侬愁。"
  ],
  "title": "杂曲歌辞 竹枝 二"
 },
 {
  "id": 190,
  "author": "刘禹锡",
  "paragraphs": [
   "江上朱楼新雨晴，瀼西春水縠文生。",
   "桥东桥西好杨柳，人来人去唱歌行。"
  ],
  "title": "杂曲歌辞 竹枝 三"
 },
 {
  "id": 191,
  "author": "刘禹锡",
  "paragraphs": [
   "日出三竿春雾消，江头蜀客驻兰桡。",
   "凭寄狂夫书一纸，住在成都万里桥。"
  ],
  "title": "杂曲歌辞 竹枝 四"
 },
 {
  "id": 192,
  "author": "刘禹锡",
  "paragraphs": [
   "两岸山花似雪开，家家春酒满银杯。",
   "昭君坊中多女伴，永安宫外踏青来。"
  ],
  "title": "杂曲歌辞 竹枝 五"
 },
 {
  "id": 193,
  "author": "刘禹锡",
  "paragraphs": [
   "瞿塘嘈嘈十二滩，此中道路古来难。",
   "长恨人心不如水，等闲平地起波澜。"
  ],
  "title": "杂曲歌辞 竹枝 六"
 },
 {
  "id": 194,
  "author": "刘禹锡",
  "paragraphs": [
   "巫峡苍苍烟雨时，清猿啼在最高枝。",
   "个里愁人肠自断，由来不是此声悲。"
  ],
  "title": "杂曲歌辞 竹枝 七"
 },
 {
  "id": 195,
  "author": "刘禹锡",
  "paragraphs": [
   "城西门前滟滪堆，年年波浪不能摧。",
   "懊恼人心不如石，少时东去复西来。"
  ],
  "title": "杂曲歌辞 竹枝 八"
 },
 {
  "id": 196,
  "author": "刘禹锡",
  "paragraphs": [
   "山上层层桃李花，云间烟火是人家。",
   "银钏金钗来负水，长刀短笠去烧畬。"
  ],
  "title": "杂曲歌辞 竹枝 九"
 },
 {
  "id": 197,
  "author": "刘禹锡",
  "paragraphs": [
   "杨柳青青江水平，闻郎江上唱歌声。",
   "东边日出西边雨，道是无情还有情。"
  ],
  "title": "杂曲歌辞 竹枝 一"
 },
 {
  "id": 198,
  "author": "刘禹锡",
  "paragraphs": [
   "楚水巴山江雨多，巴人能唱本乡歌。",
   "今朝北客思归去，回入纥那披绿罗。"
  ],
  "title": "杂曲歌辞 竹枝 二"
 },
 {
  "id": 199,
  "author": "白居易",
  "paragraphs": [
   "瞿塘峡口冷烟低，白帝城头月向西。",
   "唱到竹枝声咽处，寒猿晴鸟一时啼。"
  ],
  "title": "杂曲歌辞 竹枝 一"
 },
 {
  "id": 200,
  "author": "白居易",
  "paragraphs": [
   "竹枝苦怨怨何人，夜静山空歇又闻。",
   "蛮儿巴女齐声唱，愁杀江楼病使君。"
  ],
  "title": "杂曲歌辞 竹枝 二"
 },
 {
  "id": 201,
  "author": "白居易",
  "paragraphs": [
   "巴东船舫上巴西，波面风生雨脚齐。",
   "水蓼冷花红蔟蔟，江蓠湿叶碧萋萋。"
  ],
  "title": "杂曲歌辞 竹枝 三"
 },
 {
  "id": 202,
  "author": "白居易",
  "paragraphs": [
   "江畔谁人唱竹枝，前声断咽后声迟。",
   "怪来调苦缘词苦，多是通州司马诗。"
  ],
  "title": "杂曲歌辞 竹枝 四"
 },
 {
  "id": 203,
  "author": "白居易",
  "paragraphs": [
   "一树春风万万枝，嫩于金色软于丝。",
   "永丰西角荒园里，尽日无人属阿谁。"
  ],
  "title": "杂曲歌辞 杨柳枝 一"
 },
 {
  "id": 204,
  "author": "白居易",
  "paragraphs": [
   "一树衰残委泥土，双枝荣耀植天庭。",
   "定知玄象今春后，柳宿光中添两星。"
  ],
  "title": "杂曲歌辞 杨柳枝 二"
 },
 {
  "id": 205,
  "author": "白居易",
  "paragraphs": [
   "六幺水调家家唱，白雪梅花处处吹。",
   "古歌旧曲君休听，听取新翻杨柳枝。"
  ],
  "title": "杂曲歌辞 杨柳枝 一"
 },
 {
  "id": 206,
  "author": "白居易",
  "paragraphs": [
   "陶令门前四五树，亚夫营里百千条。",
   "何似东都正二月，黄金枝映洛阳桥。"
  ],
  "title": "杂曲歌辞 杨柳枝 二"
 },
 {
  "id": 207,
  "author": "白居易",
  "paragraphs": [
   "依依袅袅复青青，句引清风无限情。",
   "白雪花繁空扑地，绿丝条弱不胜莺。"
  ],
  "title": "杂曲歌辞 杨柳枝 三"
 },
 {
  "id": 208,
  "author": "白居易",
  "paragraphs": [
   "红板江桥青酒旗，馆娃宫暖日斜时。",
   "可怜雨歇东风定，万树千条各自垂。"
  ],
  "title": "杂曲歌辞 杨柳枝 四"
 },
 {
  "id": 209,
  "author": "白居易",
  "paragraphs": [
   "苏州杨柳任君夸，更有钱塘胜馆娃。",
   "若解多情寻小小，绿杨深处是苏家。"
  ],
  "title": "杂曲歌辞 杨柳枝 五"
 },
 {
  "id": 210,
  "author": "白居易",
  "paragraphs": [
   "苏家小女旧知名，杨柳风前别有情。",
   "剥条盘作银环样，卷叶吹为玉笛声。"
  ],
  "title": "杂曲歌辞 杨柳枝 六"
 },
 {
  "id": 211,
  "author": "白居易",
  "paragraphs": [
   "叶含浓露如啼眼，枝袅轻风似舞腰。",
   "小树不禁攀折苦，乞君留取两三条。"
  ],
  "title": "杂曲歌辞 杨柳枝 七"
 },
 {
  "id": 212,
  "author": "白居易",
  "paragraphs": [
   "人言柳叶似愁眉，更有愁肠似柳丝。",
   "柳丝挽断肠牵断，彼此应无续得期。"
  ],
  "title": "杂曲歌辞 杨柳枝 八"
 },
 {
  "id": 213,
  "author": "刘禹锡",
  "paragraphs": [
   "塞北梅花羌笛吹，淮南桂树小山词。",
   "请君莫奏前朝曲，听唱新翻杨柳枝。"
  ],
  "title": "杂曲歌辞 杨柳枝 一"
 },
 {
  "id": 214,
  "author": "刘禹锡",
  "paragraphs": [
   "南陌东城春早时，相逢何处不依依。",
   "桃红李白皆夸好，须得垂杨相发辉。"
  ],
  "title": "杂曲歌辞 杨柳枝 二"
 },
 {
  "id": 215,
  "author": "刘禹锡",
  "paragraphs": [
   "凤阙轻遮翡翠帷，龙墀遥望曲尘丝。",
   "御沟春水柳晖映，狂杀长安年少儿。"
  ],
  "title": "杂曲歌辞 杨柳枝 三"
 },
 {
  "id": 216,
  "author": "刘禹锡",
  "paragraphs": [
   "金谷园中莺乱飞，铜驼陌上好风吹。",
   "城东桃李须臾尽，争似垂杨无限时。"
  ],
  "title": "杂曲歌辞 杨柳枝 四"
 },
 {
  "id": 217,
  "author": "刘禹锡",
  "paragraphs": [
   "花萼楼前初种时，美人楼上鬬腰支。",
   "如今抛掷上街里，露叶如啼欲恨谁。"
  ],
  "title": "杂曲歌辞 杨柳枝 五"
 },
 {
  "id": 218,
  "author": "刘禹锡",
  "paragraphs": [
   "炀帝行宫汴水滨，数株残柳不胜春。",
   "昨来风起花如雪，飞入宫墙不见人。"
  ],
  "title": "杂曲歌辞 杨柳枝 六"
 },
 {
  "id": 219,
  "author": "刘禹锡",
  "paragraphs": [
   "御陌青门拂地垂，千条金缕万条丝。",
   "如今绾作同心结，将赠行人知不知。"
  ],
  "title": "杂曲歌辞 杨柳枝 七"
 },
 {
  "id": 220,
  "author": "刘禹锡",
  "paragraphs": [
   "城外春风满酒旗，行人挥袂日西时。",
   "长安陌上无穷树，唯有垂杨管别离。"
  ],
  "title": "杂曲歌辞 杨柳枝 八"
 },
 {
  "id": 221,
  "author": "刘禹锡",
  "paragraphs": [
   "轻盈袅娜占春华，舞榭妆楼处处遮。",
   "春尽絮飞留不得，随风好去落谁家。"
  ],
  "title": "杂曲歌辞 杨柳枝 九"
 },
 {
  "id": 222,
  "author": "刘禹锡",
  "paragraphs": [
   "迎得春光先到来，浅黄轻绿映楼台。",
   "只缘袅娜多情思，便被春风长请挼。"
  ],
  "title": "杂曲歌辞 杨柳枝 二"
 },
 {
  "id": 223,
  "author": "刘禹锡",
  "paragraphs": [
   "巫峡巫山杨柳多，朝云暮雨远相和。",
   "因想阳台无限事，为君回唱竹枝歌。"
  ],
  "title": "杂曲歌辞 杨柳枝 三"
 },
 {
  "id": 224,
  "author": "刘禹锡",
  "paragraphs": [
   "九曲黄河万里沙，浪淘风簸自天涯。",
   "如今直上银河去，同到牵牛织女家。"
  ],
  "title": "杂曲歌辞 浪淘沙 一"
 },
 {
  "id": 225,
  "author": "刘禹锡",
  "paragraphs": [
   "洛水桥边春日斜，碧流轻浅见琼沙。",
   "无端陌上狂风急，惊起鸳鸯出浪花。"
  ],
  "title": "杂曲歌辞 浪淘沙 二"
 },
 {
  "id": 226,
  "author": "刘禹锡",
  "paragraphs": [
   "汴水东流虎眼文，清淮晓色鸭头春。",
   "君看渡口淘沙处，渡却人间多少人。"
  ],
  "title": "杂曲歌辞 浪淘沙 三"
 },
 {
  "id": 227,
  "author": "刘禹锡",
  "paragraphs": [
   "鹦鹉洲头浪飐沙，青楼春望日将斜。",
   "衔泥燕子争归舍，独自狂夫不忆家。"
  ],
  "title": "杂曲歌辞 浪淘沙 四"
 },
 {
  "id": 228,
  "author": "刘禹锡",
  "paragraphs": [
   "濯锦江边两岸花，春风吹浪正淘沙。",
   "女郎剪下鸳鸯锦，将向中流疋晚霞。"
  ],
  "title": "杂曲歌辞 浪淘沙 五"
 },
 {
  "id": 229,
  "author": "刘禹锡",
  "paragraphs": [
   "日照澄洲江雾开，淘金女伴满江隈。",
   "美人首饰侯王印，尽是沙中浪底来。"
  ],
  "title": "杂曲歌辞 浪淘沙 六"
 },
 {
  "id": 230,
  "author": "刘禹锡",
  "paragraphs": [
   "八月涛声吼地来，头高数丈触山回。",
   "须臾却入海门去，卷起沙堆似雪堆。"
  ],
  "title": "杂曲歌辞 浪淘沙 七"
 },
 {
  "id": 231,
  "author": "刘禹锡",
  "paragraphs": [
   "莫道谗言如浪深，莫言迁客似沙沈。",
   "千淘万漉虽辛苦，吹尽狂沙始到金。"
  ],
  "title": "杂曲歌辞 浪淘沙 八"
 },
 {
  "id": 232,
  "author": "刘禹锡",
  "paragraphs": [
   "流水淘沙不暂停，前波未灭后波生。",
   "令人忽忆潇湘渚，回唱迎神三两声。"
  ],
  "title": "杂曲歌辞 浪淘沙 九"
 },
 {
  "id": 233,
  "author": "白居易",
  "paragraphs": [
   "一泊沙来一泊去，一重浪灭一重生。",
   "相搅相淘无歇日，会交山海一时平。"
  ],
  "title": "杂曲歌辞 浪淘沙 一"
 },
 {
  "id": 234,
  "author": "白居易",
  "paragraphs": [
   "白浪茫茫与海连，平沙浩浩四无边。",
   "暮去朝来淘不住，遂令东海变桑田。"
  ],
  "title": "杂曲歌辞 浪淘沙 二"
 },
 {
  "id": 235,
  "author": "白居易",
  "paragraphs": [
   "青草湖中万里程，黄梅雨里一人行。",
   "愁见滩头夜泊处，风翻暗浪打船声。"
  ],
  "title": "杂曲歌辞 浪淘沙 三"
 },
 {
  "id": 236,
  "author": "白居易",
  "paragraphs": [
   "借问江湖与海水，何似君情与妾心。",
   "相恨不如潮有信，相思始觉海非深。"
  ],
  "title": "杂曲歌辞 浪淘沙 四"
 },
 {
  "id": 237,
  "author": "白居易",
  "paragraphs": [
   "海底飞尘终有日，山头化石岂无时。",
   "谁道小郎抛小妇，船头一去没回期。"
  ],
  "title": "杂曲歌辞 浪淘沙 五"
 },
 {
  "id": 238,
  "author": "白居易",
  "paragraphs": [
   "随波逐浪到天涯，迁客生还有几家。",
   "却到帝乡重富贵，请君莫忘浪淘沙。"
  ],
  "title": "杂曲歌辞 浪淘沙 六"
 },
 {
  "id": 239,
  "author": "刘禹锡",
  "paragraphs": [
   "杨柳郁青青，竹枝无限情。",
   "同郎一回顾，听唱纥那声。"
  ],
  "title": "杂曲歌辞 纥那曲 一"
 },
 {
  "id": 240,
  "author": "刘禹锡",
  "paragraphs": [
   "踏曲兴无穷，调同词不同。",
   "愿郎千万寿，长作主人翁。"
  ],
  "title": "杂曲歌辞 纥那曲 二"
 },
 {
  "id": 241,
  "author": "刘禹锡",
  "paragraphs": [
   "湘水流，湘水流，九疑云物至今愁。",
   "君问二妃何处所？零陵香草露中秋。"
  ],
  "title": "杂曲歌辞 潇湘神二曲 一"
 },
 {
  "id": 242,
  "author": "刘禹锡",
  "paragraphs": [
   "斑竹枝，斑竹枝，泪痕点点寄相思。",
   "楚客欲听瑶瑟怨，潇湘深夜月明时。"
  ],
  "title": "杂曲歌辞 潇湘神二曲 二"
 },
 {
  "id": 243,
  "author": "刘禹锡",
  "paragraphs": [
   "五彩绣团团，登君玳瑁筵。",
   "最宜红烛下，偏称落花前。",
   "上客如先起，应须赠一船。"
  ],
  "title": "杂曲歌辞 抛球乐 一"
 },
 {
  "id": 244,
  "author": "刘禹锡",
  "paragraphs": [
   "春早见花枝，朝朝恨发迟。",
   "及看花落后，却忆未开时。",
   "幸有抛球乐，一杯君莫辞。"
  ],
  "title": "杂曲歌辞 抛球乐 二"
 },
 {
  "id": 245,
  "author": "白居易",
  "paragraphs": [
   "岁丰仍节俭，时泰更销兵。",
   "圣念长如此，何忧不太平。"
  ],
  "title": "杂曲歌辞 太平乐 一"
 },
 {
  "id": 246,
  "author": "白居易",
  "paragraphs": [
   "湛露浮尧酒，薰风起舜歌。",
   "愿同尧舜意，所乐在人和。"
  ],
  "title": "杂曲歌辞 太平乐 二"
 },
 {
  "id": 247,
  "author": "白居易",
  "paragraphs": [
   "江南好，风景旧曾谙。"
  ],
  "title": "杂曲歌辞 忆江南 一"
 },
 {
  "id": 248,
  "author": "白居易",
  "paragraphs": [
   "江南忆，最忆是杭州。"
  ],
  "title": "杂曲歌辞 忆江南 二"
 },
 {
  "id": 249,
  "author": "白居易",
  "paragraphs": [
   "江南忆，其次忆吴宫。",
   "吴酒一杯春竹叶，吴娃双舞醉芙蓉，早晚复相逢。"
  ],
  "title": "杂曲歌辞 忆江南 三"
 },
 {
  "id": 250,
  "author": "刘禹锡",
  "paragraphs": [
   "春过也，共惜艳阳年。",
   "犹有桃花流水上，无辞竹叶醉樽前，惟待见青天。"
  ],
  "title": "杂曲歌辞 忆江南 一"
 },
 {
  "id": 251,
  "author": "刘禹锡",
  "paragraphs": [
   "春去也，多谢洛城人。",
   "弱柳从风疑举袂，丛兰裛露似沾巾，独笑亦含嚬。"
  ],
  "title": "杂曲歌辞 忆江南 二"
 },
 {
  "id": 252,
  "author": "李白",
  "paragraphs": [
   "小小生金屋，盈盈在紫微。",
   "山花插宝髻，石竹绣罗衣。",
   "每出深宫里，常随步辇归。",
   "只愁歌舞散，化作彩云飞。"
  ],
  "title": "杂曲歌辞 宫中行乐词 一"
 },
 {
  "id": 253,
  "author": "李白",
  "paragraphs": [
   "柳色黄金嫩，梨花白雪香。",
   "玉楼巢翡翠，金殿锁鸳鸯。",
   "选妓随雕辇，征歌出洞房。",
   "宫中谁第一，飞燕在昭阳。"
  ],
  "title": "杂曲歌辞 宫中行乐词 二"
 },
 {
  "id": 254,
  "author": "李白",
  "paragraphs": [
   "卢橘为秦树，蒲萄出汉宫。",
   "烟花宜落日，丝管醉春风。",
   "笛奏龙鸣水，箫吟凤下空。",
   "君王多乐事，何必向回中。"
  ],
  "title": "杂曲歌辞 宫中行乐词 三"
 },
 {
  "id": 255,
  "author": "李白",
  "paragraphs": [
   "玉树春归日，金宫乐事多。",
   "后庭朝未入，轻辇夜相过。",
   "笑出花间语，娇来烛下歌。",
   "莫教明月去，留著醉姮娥。"
  ],
  "title": "杂曲歌辞 宫中行乐词 四"
 },
 {
  "id": 256,
  "author": "李白",
  "paragraphs": [
   "绣户香风暖，纱窗曙色新。",
   "宫花争笑日，池草暗生春。",
   "绿树闻歌鸟，青楼见舞人。",
   "昭阳桃李月，罗绮自相亲。"
  ],
  "title": "杂曲歌辞 宫中行乐词 五"
 },
 {
  "id": 257,
  "author": "李白",
  "paragraphs": [
   "今日明光里，还须结伴游。",
   "春风开紫殿，天乐下珠楼。",
   "艳舞全知巧，娇歌半欲羞。",
   "更怜花月夜，宫女笑藏钩。"
  ],
  "title": "杂曲歌辞 宫中行乐词 六"
 },
 {
  "id": 258,
  "author": "李白",
  "paragraphs": [
   "寒雪梅中尽，春风柳上归。",
   "宫莺娇欲醉，檐燕语还飞。",
   "迟日明歌席，新花艳舞衣。",
   "晚来移彩仗，行乐泥光辉。"
  ],
  "title": "杂曲歌辞 宫中行乐词 七"
 },
 {
  "id": 259,
  "author": "李白",
  "paragraphs": [
   "水绿南薰殿，花红北阙楼。",
   "莺歌闻太液，凤吹绕瀛洲。",
   "素女鸣珠佩，天人弄彩球。",
   "今朝风日好，宜入未央游。"
  ],
  "title": "杂曲歌辞 宫中行乐词 八"
 },
 {
  "id": 260,
  "author": "刘禹锡",
  "paragraphs": [
   "春江月出大堤平，堤上女郎连袂行。",
   "唱尽新词看不见，红霞影树鹧鸪鸣。"
  ],
  "title": "杂曲歌辞 踏歌行 一"
 },
 {
  "id": 261,
  "author": "刘禹锡",
  "paragraphs": [
   "桃蹊柳陌好经过，灯下妆成月下歌。",
   "为是襄王故宫地，至今犹自细腰多。"
  ],
  "title": "杂曲歌辞 踏歌行 二"
 },
 {
  "id": 262,
  "author": "刘禹锡",
  "paragraphs": [
   "新词宛转递相传，振袖倾鬟风露前。",
   "月落乌啼云雨散，游童陌上拾花钿。"
  ],
  "title": "杂曲歌辞 踏歌行 三"
 },
 {
  "id": 263,
  "author": "刘禹锡",
  "paragraphs": [
   "日暮江头闻竹枝，南人行乐北人悲。",
   "自从雪里唱新曲，直至三春花尽时。"
  ],
  "title": "杂曲歌辞 踏歌行 四"
 },
 {
  "id": 264,
  "author": "白居易",
  "paragraphs": [
   "霁色鲜宫殿，秋声脆管弦。",
   "圣明千岁乐，岁岁似今年。"
  ],
  "title": "杂曲歌辞 小曲新词 一"
 },
 {
  "id": 265,
  "author": "白居易",
  "paragraphs": [
   "红裙明月夜，碧殿早秋时。",
   "好向昭阳宿，天凉玉漏迟。"
  ],
  "title": "杂曲歌辞 小曲新词 二"
 },
 {
  "id": 266,
  "author": "白居易",
  "paragraphs": [
   "朝憎莺百啭，夜妒燕双栖。",
   "不惯经春别，谁知到晓啼。"
  ],
  "title": "杂曲歌辞 闺怨词 一"
 },
 {
  "id": 267,
  "author": "白居易",
  "paragraphs": [
   "珠箔笼寒月，纱窗背晓灯。",
   "夜来巾上泪，一半是春冰。"
  ],
  "title": "杂曲歌辞 闺怨词 二"
 },
 {
  "id": 268,
  "author": "白居易",
  "paragraphs": [
   "关山征戍远，闺阁别离难。",
   "苦战应憔悴，寒衣不要宽。"
  ],
  "title": "杂曲歌辞 闺怨词 三"
 },
 {
  "id": 269,
  "author": "李白",
  "paragraphs": [
   "中山孺子妾，特以色见珍。",
   "虽不如延年妹，亦是当时绝世人。",
   "桃李出深井，花艳惊上春。",
   "一贵复一贱，关天岂由身。",
   "芙蓉老秋霜，团扇羞网尘。",
   "戚姬髡翦入舂市，万古共悲辛。"
  ],
  "title": "杂歌谣辞 中山孺子妾歌"
 },
 {
  "id": 270,
  "author": "李白",
  "paragraphs": [
   "洞庭白波木叶稀，燕鸿始入吴云飞。",
   "吴云寒，燕鸿苦。",
   "风号沙宿潇湘浦，节士感秋泪如雨。",
   "白日当天心，照之可以事明主。",
   "壮士愤，雄风生。",
   "安得倚天剑，跨海斩长鲸。"
  ],
  "title": "杂歌谣辞 临江王节士歌"
 },
 {
  "id": 271,
  "author": "李白",
  "paragraphs": [
   "狂风吹古月，窃弄章华台。",
   "北落明星动光彩，南征猛将如云雷。",
   "手中电曳倚天剑，直斩长鲸海水开。",
   "我见楼船壮心目，颇似龙骧下三蜀。",
   "扬兵习战张虎旗，江中白浪如银屋。",
   "身居玉帐临河魁，紫髯若戟冠崔嵬。",
   "细柳开营揖天子，始知灞上为婴孩。",
   "羌笛横吹阿亸回，向月楼中吹落梅。",
   "将军自起舞长剑，壮士呼声动九垓。",
   "功成献凯见明主，丹青画像麒麟台。"
  ],
  "title": "杂歌谣辞 司马将军歌"
 },
 {
  "id": 272,
  "author": "李白",
  "paragraphs": [
   "落日欲没岘山西，倒著接䍠花下迷。",
   "襄阳小儿齐拍手，拦街争唱白铜鞮。",
   "傍人借问笑何事，笑杀山公醉似泥。",
   "鸬鹚杓，鹦鹉杯，百年三万六千日，一日须倾三百杯。",
   "遥看汉水鸭头绿，恰似蒲萄初酦醅。",
   "此江若变作春酒，垒曲便筑糟丘台。",
   "千金骏马换少妾，醉坐雕鞍歌落梅。",
   "车傍侧挂一壶酒，凤笙龙管行相催。",
   "咸阳市上叹黄犬，何如月下倾金罍。",
   "君不见晋朝羊公一片石，龟龙剥落生莓苔。",
   "泪亦不能为之堕，心亦不能为之哀。",
   "谁能忧彼身后事，金凫银鸭葬死灰。",
   "清风朗月不用一钱买，玉山自倒非人推。",
   "舒州杓，力士铛，李白与尔同死生。",
   "襄王云雨今安在，江水东流猿夜声。"
  ],
  "title": "杂歌谣辞 襄阳歌"
 },
 {
  "id": 273,
  "author": "李白",
  "paragraphs": [
   "襄阳行乐处，歌舞白铜鞮。",
   "江城回渌水，花月使人迷。"
  ],
  "title": "杂歌谣辞 襄阳曲 一"
 },
 {
  "id": 274,
  "author": "李白",
  "paragraphs": [
   "山公醉酒时，酩酊襄阳下。",
   "头上白接䍠，倒著还骑马。"
  ],
  "title": "杂歌谣辞 襄阳曲 二"
 },
 {
  "id": 275,
  "author": "李白",
  "paragraphs": [
   "岘山临汉江，水渌沙如雪。",
   "上有堕泪碑，青苔久磨灭。"
  ],
  "title": "杂歌谣辞 襄阳曲 三"
 },
 {
  "id": 276,
  "author": "李白",
  "paragraphs": [
   "且醉习家池，莫看堕泪碑。",
   "山公欲上马，笑杀襄阳儿。"
  ],
  "title": "杂歌谣辞 襄阳曲 四"
 },
 {
  "id": 277,
  "author": "李白",
  "paragraphs": [
   "攀天莫登龙，走山莫骑虎。",
   "贵贱结交心不移，唯有严陵及光武。",
   "周公称大圣，管蔡宁相容。",
   "汉谣一斗粟，不与淮南舂。",
   "兄弟尚路人，吾心安所从。",
   "它人方寸间，山海几千重。",
   "轻言托朋友，对面九疑峰。",
   "多花必早落，桃李不如松。",
   "管鲍久已死，何人继其踪。"
  ],
  "title": "杂歌谣辞 箜篌谣"
 },
 {
  "id": 278,
  "author": "杜甫",
  "paragraphs": [
   "大麦干枯小麦黄，妇人行泣夫走藏。",
   "东至集壁西梁洋，问谁腰镰胡与羌。",
   "岂无蜀兵三千人，部领辛苦江山长。",
   "安得如鸟有羽翅，托身白云还故乡。"
  ],
  "title": "杂歌谣辞 大麦行"
 },
 {
  "id": 279,
  "author": "刘禹锡",
  "paragraphs": [
   "阿母种桃云海际，花落子成二千岁。",
   "海风吹折最繁枝，跪捧琼盘献天帝。"
  ],
  "title": "杂歌谣辞 步虚词 一"
 },
 {
  "id": 280,
  "author": "刘禹锡",
  "paragraphs": [
   "华表千年鹤一归，凝丹为顶雪为衣。",
   "星星仙语人听尽，却向五云翻翅飞。"
  ],
  "title": "杂歌谣辞 步虚词 二"
 },
 {
  "id": 281,
  "author": "李白",
  "paragraphs": [
   "大雅久不作，吾衰竟谁陈。",
   "王风委蔓草，战国多荆榛。",
   "龙虎相啖食，兵戈逮狂秦。",
   "正声何微茫，哀怨起骚人。",
   "扬马激颓波，开流荡无垠。",
   "废兴虽万变，宪章亦已沦。",
   "自从建安来，绮丽不足珍。",
   "圣代复元古，垂衣贵清真。",
   "群才属休明，乘运共跃鳞。",
   "文质相炳焕，众星罗秋旻。",
   "我志在删述，垂辉暎千春。",
   "希圣如有立，绝笔于获麟。"
  ],
  "title": "古风 一"
 },
 {
  "id": 282,
  "author": "李白",
  "paragraphs": [
   "蟾蜍薄太清，蚀此瑶台月。",
   "圆光亏中天，金魄遂沦没。",
   "䗖𬟽入紫微，大明夷朝晖。",
   "浮云隔两曜，万象昏阴霏。",
   "萧萧长门宫，昔是今已非。",
   "桂蠹花不实，天霜下严威。",
   "沈叹终永夕，感我涕沾衣。"
  ],
  "title": "古风 二"
 },
 {
  "id": 283,
  "author": "李白",
  "paragraphs": [
   "凤飞九千仞，五章备彩珍。",
   "衔书且虚归，空入周与秦。",
   "横绝历四海，所居未得邻。",
   "吾营紫河车，千载落风尘。",
   "药物秘海岳，采铅青溪滨。",
   "时登大楼山，举手望仙真。",
   "羽驾灭去影，飙车绝回轮。",
   "尚恐丹液迟，志愿不及申。",
   "徒霜镜中发，羞彼鹤上人。",
   "桃李何处开，此花非我春。",
   "唯应清都境，长与韩众亲。"
  ],
  "title": "古风 四"
 },
 {
  "id": 284,
  "author": "李白",
  "paragraphs": [
   "太白何苍苍，星辰上森列。",
   "去天三百里，邈尔与世绝。",
   "中有绿发翁，披云卧松雪。",
   "不笑亦不语，冥栖在岩穴。",
   "我来逢真人，长跪问宝诀。",
   "粲然启玉齿，授以炼药说。",
   "铭骨传其语，竦身已电灭。",
   "仰望不可及，苍然五情热。",
   "吾将营丹砂，永与世人别。"
  ],
  "title": "古风 五"
 },
 {
  "id": 285,
  "author": "李白",
  "paragraphs": [
   "代马不思越，越禽不恋燕。",
   "情性有所习，土风固其然。",
   "昔别雁门关，今戍龙庭前。",
   "惊沙乱海日，飞雪迷胡天。",
   "虮虱生虎鹖，心魂逐旌旃。",
   "苦战功不赏，忠诚难可宣。",
   "谁怜李飞将，白首没三边。"
  ],
  "title": "古风 六"
 },
 {
  "id": 286,
  "author": "李白",
  "paragraphs": [
   "五鹤西北来，飞飞凌太清。",
   "仙人绿云上，自道安期名。",
   "两两白玉童，双吹紫鸾笙。",
   "去影忽不见，回风送天声。",
   "我欲一问之，飘然若流星。",
   "愿餐金光草，寿与天齐倾。"
  ],
  "title": "古风 七"
 },
 {
  "id": 287,
  "author": "李白",
  "paragraphs": [
   "咸阳二三月，宫柳黄金枝。",
   "绿帻谁家子，卖珠轻薄儿。",
   "日暮醉酒归，白马骄且驰。",
   "意气人所仰，冶游方及时。",
   "子云不晓事，晚献长杨辞。",
   "赋达身已老，草玄鬓若丝。",
   "投阁良可叹，但为此辈嗤。"
  ],
  "title": "古风 八"
 },
 {
  "id": 288,
  "author": "李白",
  "paragraphs": [
   "庄周梦胡蝶，胡蝶为庄周。",
   "一体更变易，万事良悠悠。",
   "乃知蓬莱水，复作清浅流。",
   "青门种瓜人，旧日东陵侯。",
   "富贵故如此，营营何所求。"
  ],
  "title": "古风 九"
 },
 {
  "id": 289,
  "author": "李白",
  "paragraphs": [
   "齐有倜傥生，鲁连特高妙。",
   "明月出海底，一朝开光曜。",
   "却秦振英声，后世仰末照。",
   "意轻千金赠，愿向平原笑。",
   "吾亦澹荡人，拂衣可同调。"
  ],
  "title": "古风 十"
 },
 {
  "id": 290,
  "author": "李白",
  "paragraphs": [
   "黄河走东溟，白日落西海。",
   "逝川与流光，飘忽不相待。",
   "春容舍我去，秋发已衰改。",
   "人生非寒松，年貌岂长在。",
   "吾当乘云螭，吸景驻光彩。"
  ],
  "title": "古风 十一"
 },
 {
  "id": 291,
  "author": "李白",
  "paragraphs": [
   "松柏本孤直，难为桃李颜。",
   "昭昭严子陵，垂钓沧波间。",
   "身将客星隐，心与浮云闲。",
   "长揖万乘君，还归富春山。",
   "清风洒六合，邈然不可攀。",
   "使我长叹息，冥栖岩石间。"
  ],
  "title": "古风 十二"
 },
 {
  "id": 292,
  "author": "李白",
  "paragraphs": [
   "君平既弃世，世亦弃君平。",
   "观变穷太易，探元化群生。",
   "寂寞缀道论，空帘闭幽情。",
   "驺虞不虚来，𬸚𬸦有时鸣。",
   "安知天汉上，白日悬高名。",
   "海客去已久，谁人测沈冥。"
  ],
  "title": "古风 十三"
 },
 {
  "id": 293,
  "author": "李白",
  "paragraphs": [
   "胡关饶风沙，萧索竟终古。",
   "木落秋草黄，登高望戎虏。",
   "荒城空大漠，边邑无遗堵。",
   "白骨横千霜，嵯峨蔽榛莽。",
   "借问谁凌虐，天骄毒威武。",
   "赫怒我圣皇，劳师事鼙鼓。",
   "阳和变杀气，发卒骚中土。",
   "三十六万人，哀哀泪如雨。",
   "且悲就行役，安得营农圃。",
   "不见征戍儿，岂知关山苦。",
   "李牧今不在，边人饲豺虎。"
  ],
  "title": "古风 十四"
 },
 {
  "id": 294,
  "author": "李白",
  "paragraphs": [
   "燕昭延郭隗，遂筑黄金台。",
   "剧辛方赵至，邹衍复齐来。",
   "奈何青云士，弃我如尘埃。",
   "珠玉买歌笑，糟糠养贤才。",
   "方知黄鹤举，千里独裴回。"
  ],
  "title": "古风 十五"
 },
 {
  "id": 295,
  "author": "李白",
  "paragraphs": [
   "宝剑双蛟龙，雪花照芙蓉。",
   "精光射天地，雷腾不可冲。",
   "一去别金匣，飞沈失相从。",
   "风胡灭已久，所以潜其锋。",
   "吴水深万丈，楚山邈千重。",
   "雌雄终不隔，神物会当逢。"
  ],
  "title": "古风 十六"
 },
 {
  "id": 296,
  "author": "李白",
  "paragraphs": [
   "金华牧羊儿，乃是紫烟客。",
   "我愿从之游，未去发已白。",
   "不知繁华子，扰扰何所迫。",
   "昆山采琼蘂，可以炼精魄。"
  ],
  "title": "古风 十七"
 },
 {
  "id": 297,
  "author": "李白",
  "paragraphs": [
   "天津三月时，千门桃与李。",
   "朝为断肠花，暮逐东流水。",
   "前水复后水，古今相续流。",
   "新人非旧人，年年桥上游。",
   "鸡鸣海色动，谒帝罗公侯。",
   "月落西上阳，余辉半城楼。",
   "衣冠照云日，朝下散皇州。",
   "鞍马如飞龙，黄金络马头。",
   "行人皆辟易，志气横嵩丘。",
   "入门上高堂，列鼎错珍羞。",
   "香风引赵舞，清管随齐讴。",
   "七十紫鸳鸯，双双戏庭幽。",
   "行乐争昼夜，自言度千秋。",
   "功成身不退，自古多愆尤。",
   "黄犬空叹息，绿珠成衅雠。",
   "何如鸱夷子，散发櫂扁舟。"
  ],
  "title": "古风 十八"
 },
 {
  "id": 298,
  "author": "李白",
  "paragraphs": [
   "西岳莲花山，迢迢见明星。",
   "素手把芙蓉，虚步蹑太清。",
   "霓裳曳广带，飘拂升天行。",
   "邀我登云台，高揖卫叔卿。",
   "恍恍与之去，驾鸿凌紫冥。",
   "俯视洛阳川，茫茫走胡兵。",
   "流血涂野草，豺狼尽冠缨。"
  ],
  "title": "古风 十九"
 },
 {
  "id": 299,
  "author": "李白",
  "paragraphs": [
   "昔我游齐都，登华不注峰。",
   "兹山何峻秀，绿翠如芙蓉。",
   "萧飒古仙人，了知是赤松。",
   "借予一白鹿，自挟两青龙。",
   "含笑凌倒景，欣然愿相从。",
   "泣与亲友别，欲语再三咽。",
   "勗君青松心，努力保霜雪。",
   "世路多险艰，白日欺红颜。",
   "分手各千里，去去何时还。",
   "在世复几时，倏如飘风度。",
   "空闻紫金经，白首愁相误。",
   "抚己忽自笑，沈吟为谁故。",
   "名利徒煎熬，安得闲余步。",
   "终留赤玉舄，东上蓬莱路。",
   "秦帝如我求，苍苍但烟雾。"
  ],
  "title": "古风 二十"
 },
 {
  "id": 300,
  "author": "李白",
  "paragraphs": [
   "郢客吟白雪，遗响飞青天。",
   "徒劳歌此曲，举世谁为传。",
   "试为巴人唱，和者乃数千。",
   "吞声何足道，叹息空凄然。"
  ],
  "title": "古风 二十一"
 },
 {
  "id": 301,
  "author": "李白",
  "paragraphs": [
   "秦水别陇首，幽咽多悲声。",
   "胡马顾朔雪，躞蹀长嘶鸣。",
   "感物动我心，缅然含归情。",
   "昔视秋蛾飞，今见春蚕生。",
   "袅袅桑柘叶，萋萋柳垂荣。",
   "急节谢流水，羁心摇悬旌。",
   "挥涕且复去，恻怆何时平。"
  ],
  "title": "古风 二十二"
 },
 {
  "id": 302,
  "author": "李白",
  "paragraphs": [
   "秋露白如玉，团团下庭绿。",
   "我行忽见之，寒早悲岁促。",
   "人生鸟过目，胡乃自结束。",
   "景公一何愚，牛山泪相续。",
   "物苦不知足，得陇又望蜀。",
   "人心若波澜，世路有屈曲。",
   "三万六千日，夜夜当秉烛。"
  ],
  "title": "古风 二十三"
 },
 {
  "id": 303,
  "author": "李白",
  "paragraphs": [
   "大车扬飞尘，亭午暗阡陌。",
   "中贵多黄金，连云开甲宅。",
   "路逢鬬鸡者，冠盖何辉赫。",
   "鼻息干虹蜺，行人皆怵惕。",
   "世无洗耳翁，谁知尧与跖。"
  ],
  "title": "古风 二十四"
 },
 {
  "id": 304,
  "author": "李白",
  "paragraphs": [
   "世道日交丧，浇风散淳源。",
   "不采芳桂枝，反栖恶木根。",
   "所以桃李树，吐花竟不言。",
   "大运有兴没，群动争飞奔。",
   "归来广成子，去入无穷门。"
  ],
  "title": "古风 二十五"
 },
 {
  "id": 305,
  "author": "李白",
  "paragraphs": [
   "碧荷生幽泉，朝日艳且鲜。",
   "秋花冒绿水，密叶罗青烟。",
   "秀色空绝世，馨香竟谁传。",
   "坐看飞霜满，凋此红芳年。",
   "结根未得所，愿托华池边。"
  ],
  "title": "古风 二十六"
 },
 {
  "id": 306,
  "author": "李白",
  "paragraphs": [
   "燕赵有秀色，绮楼青云端。",
   "眉目艳皎月，一笑倾城欢。",
   "常恐碧草晚，坐泣秋风寒。",
   "纤手怨玉琴，清晨起长叹。",
   "焉得偶君子，共乘双飞鸾。"
  ],
  "title": "古风 二十七"
 },
 {
  "id": 307,
  "author": "李白",
  "paragraphs": [
   "容颜若飞电，时景如飘风。",
   "草绿霜已白，日西月复东。",
   "华鬓不耐秋，飒然成衰蓬。",
   "古来贤圣人，一一谁成功。",
   "君子变猿鹤，小人为沙虫。",
   "不及广成子，乘云驾轻鸿。"
  ],
  "title": "古风 二十八"
 },
 {
  "id": 308,
  "author": "李白",
  "paragraphs": [
   "三季分战国，七雄成乱麻。",
   "王风何怨怒，世道终纷拏。",
   "至人洞玄象，高举凌紫霞。",
   "仲尼欲浮海，吾祖之流沙。",
   "圣贤共沦没，临岐胡咄嗟。"
  ],
  "title": "古风 二十九"
 },
 {
  "id": 309,
  "author": "李白",
  "paragraphs": [
   "玄风变太古，道丧无时还。",
   "扰扰季叶人，鸡鸣趋四关。",
   "但识金马门，谁知蓬莱山。",
   "白首死罗绮，笑歌无时闲。",
   "绿酒哂丹液，青娥凋素颜。",
   "大儒挥金椎，琢之诗礼间。",
   "苍苍三株树，冥目焉能攀。"
  ],
  "title": "古风 三十"
 },
 {
  "id": 310,
  "author": "李白",
  "paragraphs": [
   "郑客西入关，行行未能已。",
   "白马华山君，相逢平原里。",
   "璧遗镐池君，明年祖龙死。",
   "秦人相谓曰，吾属可去矣。",
   "一往桃花源，千春隔流水。"
  ],
  "title": "古风 三十一"
 },
 {
  "id": 311,
  "author": "李白",
  "paragraphs": [
   "蓐收肃金气，西陆弦海月。",
   "秋蝉号阶轩，感物忧不歇。",
   "良辰竟何许，大运有沦忽。",
   "天寒悲风生，夜久众星没。",
   "恻恻不忍言，哀歌逮明发。"
  ],
  "title": "古风 三十二"
 },
 {
  "id": 312,
  "author": "李白",
  "paragraphs": [
   "北溟有巨鱼，身长数千里。",
   "仰喷三山雪，横吞百川水。",
   "凭陵随海运，𬊤赫因风起。",
   "吾观摩天飞，九万方未已。"
  ],
  "title": "古风 三十三"
 },
 {
  "id": 313,
  "author": "李白",
  "paragraphs": [
   "羽檄如流星，虎符合专城。",
   "喧呼救边急，群鸟皆夜鸣。",
   "白日曜紫微，三公运权衡。",
   "天地皆得一，澹然四海清。",
   "借问此何为，荅言楚征兵。",
   "渡泸及五月，将赴云南征。",
   "怯卒非战士，炎方难远行。",
   "长号别严亲，日月惨光晶。",
   "泣尽继以血，心摧两无声。",
   "困兽当猛虎，穷鱼饵奔鲸。",
   "千去不一回，投躯岂全生。",
   "如何舞干戚，一使有苗平。"
  ],
  "title": "古风 三十四"
 },
 {
  "id": 314,
  "author": "李白",
  "paragraphs": [
   "丑女来效颦，还家惊四邻。",
   "寿陵失本步，笑杀邯郸人。",
   "一曲斐然子，雕虫丧天真。",
   "棘刺造沐猴，三年费精神。",
   "功成无所用，楚楚且华身。",
   "大雅思文王，颂声久崩沦。",
   "安得郢中质，一挥成斧斤。"
  ],
  "title": "古风 三十五"
 },
 {
  "id": 315,
  "author": "李白",
  "paragraphs": [
   "抱玉入楚国，见疑古所闻。",
   "良宝终见弃，徒劳三献君。",
   "直木忌先伐，芳兰哀自焚。",
   "盈满天所损，沈冥道为群。",
   "东海沈碧水，西关乘紫云。",
   "鲁连及柱史，可以蹑清芬。"
  ],
  "title": "古风 三十六"
 },
 {
  "id": 316,
  "author": "李白",
  "paragraphs": [
   "燕臣昔恸哭，五月飞秋霜。",
   "庶女号苍天，震风击齐堂。",
   "精诚有所感，造化为悲伤。",
   "而我竟何辜，远身金殿傍。",
   "浮云蔽紫闼，白日难回光。",
   "群沙秽明珠，众草凌孤芳。",
   "古来共叹息，流泪空沾裳。"
  ],
  "title": "古风 三十七"
 },
 {
  "id": 317,
  "author": "李白",
  "paragraphs": [
   "孤兰生幽园，众草共芜没。",
   "虽照阳春晖，复悲高秋月。",
   "飞霜早淅沥，绿艳恐休歇。",
   "若无清风吹，香气为谁发。"
  ],
  "title": "古风 三十八"
 },
 {
  "id": 318,
  "author": "李白",
  "paragraphs": [
   "登高望四海，天地何漫漫。",
   "霜被群物秋，风飘大荒寒。",
   "荣华东流水，万事皆波澜。",
   "白日掩徂辉，浮云无定端。",
   "梧桐巢燕雀，枳棘栖鸳鸾。",
   "且复归去来，剑歌行路难。"
  ],
  "title": "古风 三十九"
 },
 {
  "id": 319,
  "author": "李白",
  "paragraphs": [
   "凤饥不啄粟，所食唯琅玕。",
   "焉能与群鸡，刺蹙争一餐。",
   "朝鸣昆丘树，夕饮砥柱湍。",
   "归飞海路远，独宿天霜寒。",
   "幸遇王子晋，结交青云端。",
   "怀恩未得报，感别空长叹。"
  ],
  "title": "古风 四十"
 },
 {
  "id": 320,
  "author": "李白",
  "paragraphs": [
   "朝弄紫沂海，夕披丹霞裳。",
   "挥手折若木，拂此西日光。",
   "云卧游八极，玉颜已千霜。",
   "飘飘入无倪，稽首祈上皇。",
   "呼我游太素，玉杯赐琼浆。",
   "一餐历万岁，何用还故乡。",
   "永随长风去，天外恣飘扬。"
  ],
  "title": "古风 四十一"
 },
 {
  "id": 321,
  "author": "李白",
  "paragraphs": [
   "摇裔双白鸥，鸣飞沧江流。",
   "宜与海人狎，岂伊云鹤俦。",
   "寄形宿沙月，沿芳戏春洲。",
   "吾亦洗心者，忘机从尔游。"
  ],
  "title": "古风 四十二"
 },
 {
  "id": 322,
  "author": "李白",
  "paragraphs": [
   "周穆八荒意，汉皇万乘尊。",
   "淫乐心不极，雄豪安足论。",
   "西海宴王母，北宫邀上元。",
   "瑶水闻遗歌，玉杯竟空言。",
   "灵迹成蔓草，徒悲千载魂。"
  ],
  "title": "古风 四十三"
 },
 {
  "id": 323,
  "author": "李白",
  "paragraphs": [
   "绿萝纷葳蕤，缭绕松柏枝。",
   "草木有所托，岁寒尚不移。",
   "奈何夭桃色，坐叹葑菲诗。",
   "玉颜艳红彩，云发非素丝。",
   "君子恩已毕，贱妾将何为。"
  ],
  "title": "古风 四十四"
 },
 {
  "id": 324,
  "author": "李白",
  "paragraphs": [
   "八荒驰惊飙，万物尽凋落。",
   "浮云蔽颓阳，洪波振大壑。",
   "龙凤脱罔罟，飘飖将安托。",
   "去去乘白驹，空山咏场藿。"
  ],
  "title": "古风 四十五"
 },
 {
  "id": 325,
  "author": "李白",
  "paragraphs": [
   "一百四十年，国容何赫然。",
   "隐隐五凤楼，峨峨横三川。",
   "王侯象星月，宾客如云烟。",
   "鬬鸡金宫里，蹴鞠瑶台边。",
   "举动摇白日，指挥回青天。",
   "当涂何翕忽，失路长弃捐。",
   "独有扬执戟，闭关草太玄。"
  ],
  "title": "古风 四十六"
 },
 {
  "id": 326,
  "author": "李白",
  "paragraphs": [
   "桃花开东园，含笑夸白日。",
   "偶蒙东风荣，生此艳阳质。",
   "岂无佳人色，但恐花不实。",
   "宛转龙火飞，零落早相失。",
   "讵知南山松，独立自萧𫗋。"
  ],
  "title": "古风 四十七"
 },
 {
  "id": 327,
  "author": "李白",
  "paragraphs": [
   "秦皇按宝剑，赫怒震威神。",
   "逐日巡海右，驱石驾沧津。",
   "征卒空九宇，作桥伤万人。",
   "但求蓬岛药，岂思农鳸春。",
   "力尽功不赡，千载为悲辛。"
  ],
  "title": "古风 四十八"
 },
 {
  "id": 328,
  "author": "李白",
  "paragraphs": [
   "美人出南国，灼灼芙蓉姿。",
   "皓齿终不发，芳心空自持。",
   "由来紫宫女，共妒青蛾眉。",
   "归去潇湘沚，沈吟何足悲。"
  ],
  "title": "古风 四十九"
 },
 {
  "id": 329,
  "author": "李白",
  "paragraphs": [
   "宋国梧台东，野人得燕石。",
   "夸作天下珍，却哂赵王璧。",
   "赵璧无缁磷，燕石非贞真。",
   "流俗多错误，岂知玉与珉。"
  ],
  "title": "古风 五十"
 },
 {
  "id": 330,
  "author": "李白",
  "paragraphs": [
   "殷后乱天纪，楚怀亦已昏。",
   "夷羊满中野，菉葹盈高门。",
   "比干谏而死，屈平窜湘源。",
   "虎口何婉娈，女媭空婵媛。",
   "彭咸久沦没，此意与谁论。"
  ],
  "title": "古风 五十一"
 },
 {
  "id": 331,
  "author": "李白",
  "paragraphs": [
   "青春流惊湍，朱明骤回薄。",
   "不忍看秋蓬，飘扬竟何托。",
   "光风灭兰蕙，白露洒葵藿。",
   "美人不我期，草木日零落。"
  ],
  "title": "古风 五十二"
 },
 {
  "id": 332,
  "author": "李白",
  "paragraphs": [
   "战国何纷纷，兵戈乱浮云。",
   "赵倚两虎鬬，晋为六卿分。",
   "奸臣欲窃位，树党自相群。",
   "果然田成子，一旦杀齐君。"
  ],
  "title": "古风 五十三"
 },
 {
  "id": 333,
  "author": "李白",
  "paragraphs": [
   "倚剑登高台，悠悠送春目。",
   "苍榛蔽层丘，琼草隐深谷。",
   "凤鸟鸣西海，欲集无珍木。",
   "鸒斯得所居，蒿下盈万族。",
   "晋风日已颓，穷途方恸哭。"
  ],
  "title": "古风 五十四"
 },
 {
  "id": 334,
  "author": "李白",
  "paragraphs": [
   "齐瑟弹东吟，秦弦弄西音。",
   "慷慨动颜魄，使人成荒淫。",
   "彼美佞邪子，婉娈来相寻。",
   "一笑双白璧，再歌千黄金。",
   "珍色不贵道，讵惜飞光沈。",
   "安识紫霞客，瑶台鸣素琴。"
  ],
  "title": "古风 五十五"
 },
 {
  "id": 335,
  "author": "李白",
  "paragraphs": [
   "越客采明珠，提携出南隅。",
   "清辉照海月，美价倾皇都。",
   "献君君按剑，怀宝空长吁。",
   "鱼目复相哂，寸心增烦纡。"
  ],
  "title": "古风 五十六"
 },
 {
  "id": 336,
  "author": "李白",
  "paragraphs": [
   "羽族禀万化，小大各有依。",
   "周周亦何辜，六翮掩不挥。",
   "愿衔众禽翼，一向黄河飞。",
   "飞者莫我顾，叹息将安归。"
  ],
  "title": "古风 五十七"
 },
 {
  "id": 337,
  "author": "李白",
  "paragraphs": [
   "我到巫山渚，寻古登阳台。",
   "天空彩云灭，地远清风来。",
   "神女去已久，襄王安在哉。",
   "荒淫竟沦替，樵牧徒悲哀。"
  ],
  "title": "古风 五十八"
 },
 {
  "id": 338,
  "author": "李白",
  "paragraphs": [
   "恻恻泣路岐，哀哀悲素丝。",
   "路岐有南北，素丝易变移。",
   "万事固如此，人生无定期。",
   "田窦相倾夺，宾客互盈亏。",
   "世途多翻覆，交道方崄巇。",
   "斗酒强然诺，寸心终自疑。",
   "张陈竟火灭，萧朱亦星离。",
   "众鸟集荣柯，穷鱼守枯池。",
   "嗟嗟失权客，勤问何所规。"
  ],
  "title": "古风 五十九"
 },
 {
  "id": 339,
  "author": "李白",
  "paragraphs": [
   "远别离，古有皇英之二女，乃在洞庭之南，潇湘之浦。",
   "海水直下万里深，谁人不言此离苦。",
   "日惨惨兮云冥冥，猩猩啼烟兮鬼啸雨。",
   "我纵言之将何补，皇穹窃恐不照余之忠诚。",
   "云凭凭兮欲吼怒，尧舜当之亦禅禹。",
   "君失臣兮龙为鱼，权归臣兮鼠变虎。",
   "或言尧幽囚，舜野死。",
   "九疑联绵皆相似，重瞳孤坟竟何是。",
   "帝子泣兮绿云间，随风波兮去无还。",
   "恸哭兮远望，见苍梧之深山。",
   "苍梧山崩湘水绝，竹上之泪乃可灭。"
  ],
  "title": "远别离"
 },
 {
  "id": 340,
  "author": "李白",
  "paragraphs": [
   "黄河西来决昆仑，咆哮万里触龙门。",
   "波滔天，尧咨嗟，大禹理百川，儿啼不窥家。",
   "杀湍烟洪水，九州始蚕麻。",
   "其害乃去，茫然风沙。",
   "被发之叟狂而痴，清晨临流欲奚为。",
   "旁人不惜妻止之，公无渡河苦渡之。",
   "虎可搏，河难凭，公果溺死流海湄。",
   "有长鲸白齿若雪山，公乎公乎挂罥于其间，箜篌所悲竟不还。"
  ],
  "title": "公无渡河"
 },
 {
  "id": 341,
  "author": "李白",
  "paragraphs": [
   "噫吁戏！危乎高哉！蜀道之难难于上青天！蚕丛及鱼凫，开国何茫然。",
   "尔来四万八千岁，不与秦塞通人烟。",
   "西当太白有鸟道，可以横绝峨眉巅。",
   "地崩山摧壮士死，然后天梯石栈相钩连。",
   "上有六龙回日之高标，下有冲波逆折之回川。",
   "黄鹤之飞尚不得过，猿猱欲度愁攀援。",
   "青泥何盘盘，百步九折萦岩峦。",
   "扪参历井仰胁息，以手抚膺坐长叹。",
   "问君西游何时还？畏途巉岩不可攀。",
   "但见悲鸟号古木，雄飞雌从绕林间。",
   "又闻子规啼夜月，愁空山，蜀道之难难于上青天，使人听此凋朱颜。",
   "连峰去天不盈尺，枯松倒挂倚绝壁。",
   "飞湍瀑流争喧豗，砅厓转石万壑雷。",
   "其险也如此，嗟尔远道之人胡为乎来哉！剑阁峥嵘而崔嵬，一夫当关，万夫莫开。",
   "所守或匪亲，化为狼与豺。",
   "朝避猛虎，夕避长蛇。",
   "磨牙吮血，杀人如麻。",
   "锦城虽云乐，不如早还家。",
   "蜀道之难难于上青天，侧身西望长咨嗟。"
  ],
  "title": "蜀道难"
 },
 {
  "id": 342,
  "author": "李白",
  "paragraphs": [
   "长啸梁甫吟，何时见阳春。",
   "君不见朝歌屠叟辞棘津，八十西来钓渭滨。",
   "宁羞白发照清水，逢时吐气思经纶。",
   "广张三千六百钓，风期暗与文王亲。",
   "大贤虎变愚不测，当年颇似寻常人。",
   "君不见高阳酒徒起草中，长揖山东隆准公。",
   "入门不拜骋雄辩，两女辍洗来趋风。",
   "东下齐城七十二，指挥楚汉如旋蓬。",
   "狂客落魄尚如此，何况壮士当群雄。",
   "我欲攀龙见明主，雷公砰訇震天鼓。",
   "帝傍投壶多玉女，三时大笑开电光。",
   "倏烁晦冥起风雨，阊阖九门不可通。",
   "以额扣关阍者怒，白日不照吾精诚。",
   "杞国无事忧天倾，䝟貐磨牙竞人肉。",
   "驺虞不折生草茎，手接飞猱搏雕虎。",
   "侧足焦原未言苦，智者可卷愚者豪。",
   "世人见我轻鸿毛，力排南山三壮士，齐相杀之费二桃。",
   "吴楚弄兵无剧孟，亚夫咍尔为徒劳。",
   "梁甫吟，梁甫吟，声正悲。",
   "张公两龙剑，神物合有时。",
   "风云感会起屠钓，大人𡸣屼当安之。"
  ],
  "title": "梁甫吟"
 },
 {
  "id": 343,
  "author": "李白",
  "paragraphs": [
   "黄云城边乌欲栖，归飞哑哑枝上啼。",
   "机中织锦秦川女，碧纱如烟隔窗语。",
   "停梭怅然忆远人，独宿孤房泪如雨。"
  ],
  "title": "乌夜啼"
 },
 {
  "id": 344,
  "author": "李白",
  "paragraphs": [
   "姑苏台上乌栖时，吴王宫里醉西施。",
   "吴歌楚舞欢未毕，青山欲衔半边日。"
  ],
  "title": "乌栖曲"
 },
 {
  "id": 345,
  "author": "李白",
  "paragraphs": [
   "去年战桑干源，今年战葱河道。",
   "洗兵条支海上波，放马天山雪中草。",
   "万里长征战，三军尽衰老。",
   "匈奴以杀戮为耕作，古来唯见白骨黄沙田。",
   "秦家筑城避胡处，汉家还有烽火然。",
   "烽火然不息，征战无已时。",
   "野战格鬬死，败马号鸣向天悲。",
   "乌鸢啄人肠，衔飞上挂枯树枝。",
   "士卒涂草莽，将军空尔为。",
   "乃知兵者是凶器，圣人不得已而用之。"
  ],
  "title": "战城南"
 },
 {
  "id": 346,
  "author": "李白",
  "paragraphs": [
   "君不见黄河之水天上来，奔流到海不复回。",
   "君不见高堂明镜悲白发，朝如青丝暮成雪。",
   "人生得意须尽欢，莫使金樽空对月。",
   "天生我材必有用，千金散尽还复来。",
   "烹羊宰牛且为乐，会须一饮三百杯。",
   "岑夫子，丹丘生，将进酒，君莫停。",
   "与君歌一曲，请君为我侧耳听。",
   "钟鼓馔玉不足贵，但愿长醉不愿醒。",
   "古来圣贤皆寂寞，惟有饮者留其名。",
   "陈王昔时宴平乐，斗酒十千恣讙谑。",
   "主人何为言少钱，径须沽取对君酌。",
   "五花马，千金裘，呼儿将出换美酒，与尔同销万古愁。"
  ],
  "title": "将进酒"
 },
 {
  "id": 347,
  "author": "李白",
  "paragraphs": [
   "边城儿，生年不读一字书，但将游猎夸轻趫。",
   "胡马秋肥宜白草，骑来蹑影何矜骄。",
   "金鞭拂雪挥鸣鞘，半酣呼鹰出远郊。",
   "弓弯满月不虚发，双鸧迸落连飞髇。",
   "海边观者皆辟易，猛气英风振沙碛。",
   "儒生不及游侠人，白首下帷复何益。"
  ],
  "title": "行行游且猎篇"
 },
 {
  "id": 348,
  "author": "李白",
  "paragraphs": [
   "黄帝铸鼎于荆山，炼丹砂。",
   "丹砂成黄金，骑龙飞上太清家。",
   "云愁海思令人嗟，宫中彩女颜如花。",
   "飘然挥手凌紫霞，从风纵体登鸾车。",
   "登鸾车，侍轩辕。",
   "遨游青天中，其乐不可言。"
  ],
  "title": "飞龙引二首 一"
 },
 {
  "id": 349,
  "author": "李白",
  "paragraphs": [
   "鼎湖流水清且闲，轩辕去时有弓剑。",
   "古人传道留其间，后宫婵娟多花颜。",
   "乘鸾飞烟亦不还，骑龙攀天造天关。",
   "造天关，闻天语，长云河车载玉女。",
   "载玉女，过紫皇，紫皇乃赐白兔所捣之药方，后天而老雕三光。",
   "下视瑶池见王母，蛾眉萧飒如秋霜。"
  ],
  "title": "飞龙引二首 二"
 },
 {
  "id": 350,
  "author": "李白",
  "paragraphs": [
   "天马来出月支窟，背为虎文龙翼骨。",
   "嘶青云，振绿发，兰筋权奇走灭没。",
   "腾昆仑，历西极，四足无一蹶。",
   "鸡鸣刷燕晡秣越，神行电迈蹑慌惚。",
   "天马呼，飞龙趋，目明长庚臆双凫。",
   "尾如流星首渴乌，口喷红光汗沟朱。",
   "曾陪时龙蹑天衢，羁金络月照皇都。",
   "逸气棱棱凌九区，白璧如山谁敢沽。",
   "回头笑紫燕，但觉尔辈愚。",
   "天马奔，恋君轩，駷跃惊矫浮云翻。",
   "万里足踯躅，遥瞻阊阖门。",
   "不逢寒风子，谁采逸景孙。",
   "白云在青天，丘陵远崔嵬。",
   "盐车上峻坂，倒行逆施畏日晚。",
   "伯乐翦拂中道遗，少尽其力老弃之。",
   "愿逢田子方，恻然为我悲。",
   "虽有玉山禾，不能疗苦饥。",
   "严霜五月凋桂枝，伏枥衔冤摧两眉。",
   "请君赎献穆天子，犹堪弄影舞瑶池。"
  ],
  "title": "天马歌"
 },
 {
  "id": 351,
  "author": "李白",
  "paragraphs": [
   "金樽清酒斗十千，玉盘珍羞直万钱。",
   "停杯投箸不能食，拔剑四顾心茫然。",
   "欲渡黄河冰塞川，将登太行雪满山。",
   "闲来垂钓碧溪上，忽复乘舟梦日边。",
   "行路难，行路难，多岐路，今安在。",
   "长风破浪会有时，直挂云帆济沧海。"
  ],
  "title": "行路难三首 一"
 },
 {
  "id": 352,
  "author": "李白",
  "paragraphs": [
   "大道如青天，我独不得出。",
   "羞逐长安社中儿，赤鸡白狗赌梨栗。",
   "弹剑作歌奏苦声，曳裾王门不称情。",
   "淮阴市井笑韩信，汉朝公卿忌贾生。",
   "君不见昔时燕家重郭隗，拥篲折节无嫌猜。",
   "剧辛乐毅感恩分，输肝剖胆效英才。",
   "昭王白骨萦烂草，谁人更扫黄金台。",
   "行路难，归去来。"
  ],
  "title": "行路难三首 二"
 },
 {
  "id": 353,
  "author": "李白",
  "paragraphs": [
   "有耳莫洗颍川水，有口莫食首阳蕨。",
   "含光混世贵无名，何用孤高比云月。",
   "吾观自古贤达人，功成不退皆殒身。",
   "子胥既弃吴江上，屈原终投湘水滨。",
   "陆机雄才岂自保，李斯税驾苦不早。",
   "华亭鹤唳讵可闻，上蔡苍鹰何足道。",
   "君不见吴中张翰称达生，秋风忽忆江东行。",
   "且乐生前一杯酒，何须身后千载名。"
  ],
  "title": "行路难三首 三"
 },
 {
  "id": 354,
  "author": "李白",
  "paragraphs": [
   "长相思，在长安，络纬秋啼金井阑。",
   "微霜凄凄簟色寒，孤灯不明思欲绝。",
   "卷帷望月空长叹，美人如花隔云端。",
   "上有青冥之长天，下有渌水之波澜。",
   "天长路远魂飞苦，梦魂不到关山难。",
   "长相思，摧心肝。"
  ],
  "title": "长相思"
 },
 {
  "id": 355,
  "author": "李白",
  "paragraphs": [
   "行至上留田，孤坟何峥嵘。",
   "积此万古恨，春草不复生。",
   "悲风四边来，肠断白杨声。",
   "借问谁家地，埋没蒿里茔。",
   "古老向余言，言是上留田。",
   "蓬科马鬣今已平，昔之弟死兄不葬，他人于此举铭旌。",
   "一鸟死，百鸟鸣，一兽走，百兽惊。",
   "桓山之禽别离苦，欲去回翔不能征。",
   "田氏仓卒骨肉分，青天白日摧紫荆。",
   "交柯之木本同形，东枝憔悴西枝荣。",
   "无心之物尚如此，参商胡乃寻天兵。",
   "孤竹延陵，让国扬名。",
   "高风缅邈，颓波激清。",
   "尺布之谣，塞耳不能听。"
  ],
  "title": "上留田行"
 },
 {
  "id": 356,
  "author": "李白",
  "paragraphs": [
   "深宫高楼入紫清，金作蛟龙盘绣楹。",
   "佳人当窗弄白日，弦将手语弹鸣筝。",
   "春风吹落君王耳，此曲乃是升天行。",
   "因出天池泛蓬瀛，楼船蹙沓波浪惊。",
   "三千双蛾献歌笑，挝钟考鼓宫殿倾。",
   "万姓聚舞歌太平，我无为，人自宁。",
   "三十六帝欲相迎，仙人飘翩下云𫐌。",
   "帝不去，留镐京。",
   "安能为轩辕，独往入窅冥。",
   "小臣拜献南山寿，陛下万古垂鸿名。"
  ],
  "title": "春日行"
 },
 {
  "id": 357,
  "author": "李白",
  "paragraphs": [
   "春风东来忽相过，金樽渌酒生微波。",
   "落花纷纷稍觉多，美人欲醉朱颜酡。",
   "青轩桃李能几何，流光欺人忽蹉砣。",
   "君起舞，日西夕，当年意气不肯平，白发如丝叹何益。"
  ],
  "title": "前有一樽酒行二首 一"
 },
 {
  "id": 358,
  "author": "李白",
  "paragraphs": [
   "琴奏龙门之绿桐，玉壶美酒清若空。",
   "催弦拂柱与君饮，看朱成碧颜始红。",
   "胡姬貌如花，当垆笑春风。",
   "笑春风，舞罗衣，君今不醉将安归。"
  ],
  "title": "前有一樽酒行二首 二"
 },
 {
  "id": 359,
  "author": "李白",
  "paragraphs": [
   "冬夜夜寒觉夜长，沈吟久坐坐北堂。",
   "冰合井泉月入闺，金缸青凝照悲啼。",
   "金缸灭，啼转多。",
   "掩妾泪，听君歌。",
   "歌有声，妾有情。",
   "情声合，两无违。",
   "一语不入意，从君万曲梁尘飞。"
  ],
  "title": "夜坐吟"
 },
 {
  "id": 360,
  "author": "李白",
  "paragraphs": [
   "游莫逐炎洲翠，栖莫近吴宫燕。",
   "吴宫火起焚巢窠，炎洲逐翠遭网罗。",
   "萧条两翅蓬蒿下，纵有鹰鹯奈若何。"
  ],
  "title": "野田黄雀行"
 },
 {
  "id": 361,
  "author": "李白",
  "paragraphs": [
   "攀天莫登龙，走山莫骑虎。",
   "贵贱结交心不移，唯有严陵及光武。",
   "周公称大圣，管蔡宁相容。",
   "汉谣一斗粟，不与淮南舂。",
   "兄弟尚路人，吾心安所从。",
   "他人方寸间，山海几千重。",
   "轻言托朋友，对面九疑峰。",
   "开花必早落，桃李不如松。"
  ],
  "title": "箜篌谣"
 },
 {
  "id": 362,
  "author": "李白",
  "paragraphs": [
   "麦陇青青三月时，白雉朝飞挟两雌。",
   "锦衣绣翼何离褷，犊牧采薪感之悲。",
   "春天和，白日暖。",
   "啄食饮泉勇气满，争雄鬬死绣颈断。",
   "雉子班奏急管弦，倾心酒美尽玉椀。",
   "枯杨枯杨尔生稊，我独七十而孤栖。",
   "弹弦写恨意不尽，瞑目归黄泥。"
  ],
  "title": "雉朝飞"
 },
 {
  "id": 363,
  "author": "李白",
  "paragraphs": [
   "金天之西，白日所没。",
   "康老胡雏，生彼月窟。",
   "巉岩容仪，戌削风骨。",
   "碧玉炅炅双目瞳，黄金拳拳两鬓红。",
   "华盖垂下睫，嵩岳临上唇。",
   "不睹诡谲貌，岂知造化神。",
   "大道是文康之严父，元气乃文康之老亲。",
   "抚顶弄盘古，推车转天轮。",
   "云见日月初生时，铸冶火精与水银。",
   "阳乌未出谷，顾兔半藏身。",
   "女娲戏黄土，团作愚下人。",
   "散在六合间，蒙蒙若沙尘。",
   "生死了不尽，谁明此胡是仙真。",
   "西海栽若木，东溟植扶桑。",
   "别来几多时，枝叶万里长。",
   "中国有七圣，半路颓洪荒。",
   "陛下应运起，龙飞入咸阳。",
   "赤眉立盆子，白水兴汉光。",
   "叱咤四海动，洪涛为簸扬。",
   "举足蹋紫微，天关自开张。",
   "老胡感至德，东来进仙倡。",
   "五色师子，九苞凤皇。",
   "是老胡鸡犬，鸣舞飞帝乡。",
   "淋漓飒沓，进退成行。",
   "能胡歌，献汉酒。",
   "跪双膝，立两肘。",
   "散花指天举素手，拜龙颜，献圣寿。",
   "北斗戾，南山摧。",
   "天子九九八十一万岁，长倾万岁杯。"
  ],
  "title": "上云乐"
 },
 {
  "id": 364,
  "author": "李白",
  "paragraphs": [
   "铿鸣钟，考朗鼓。",
   "歌白鸠，引拂舞。",
   "白鸠之白谁与邻，霜衣雪襟诚可珍。",
   "含哺七子能平均，食不噎，性安驯，首农政，鸣阳春。",
   "天子刻玉杖，镂形赐耆人。",
   "白鹭之白非纯真，外洁其色心匪仁。",
   "阙五德，无司晨，胡为啄我葭下之紫鳞。",
   "鹰鹯雕鹗，贪而好杀。",
   "凤凰虽大圣，不愿以为臣。"
  ],
  "title": "白鸠辞"
 },
 {
  "id": 365,
  "author": "李白",
  "paragraphs": [
   "日出东方隈，似从地底来。",
   "历天又入海，六龙所舍安在哉？",
   "其始与终古不息，人非元气安得与之久裴徊。",
   "草不谢荣于春风，木不怨落于秋天。",
   "谁挥鞭策驱四运，万物兴歇皆自然。",
   "羲和羲和，汝奚汨没于荒淫之波。",
   "鲁阳何德，驻景挥戈。",
   "逆道违天，矫诬实多。",
   "吾将囊括大块，浩然与溟涬同科。"
  ],
  "title": "日出行"
 },
 {
  "id": 366,
  "author": "李白",
  "paragraphs": [
   "严风吹霜海草凋，筋干精坚胡马骄。",
   "汉家战士三十万，将军兼领霍嫖姚。",
   "流星白羽腰间插，剑花秋莲光出匣。",
   "天兵照雪下玉关，虏箭如沙射金甲。",
   "云龙风虎尽交回，太白入月敌可摧。",
   "敌可摧，旄头灭，履胡之肠涉胡血。",
   "悬胡青天上，埋胡紫塞傍。",
   "胡无人，汉道昌。"
  ],
  "title": "胡无人"
 },
 {
  "id": 367,
  "author": "李白",
  "paragraphs": [
   "烛龙栖寒门，光曜犹旦开。",
   "日月照之何不及此，唯有北风号怒天上来。",
   "燕山雪花大如席，片片吹落轩辕台。",
   "幽州思妇十二月，停歌罢笑双蛾摧。",
   "倚门望行人，念君长城苦寒良可哀。",
   "别时提剑救边去，遗此虎纹金鞞靫。",
   "中有一双白羽箭，蜘蛛结网生尘埃。",
   "箭空在，人今战死不复回。",
   "不忍见此物，焚之已成灰。",
   "黄河捧土尚可塞，北风雨雪恨难裁。"
  ],
  "title": "北风行"
 },
 {
  "id": 368,
  "author": "李白",
  "paragraphs": [
   "赵客缦胡缨，吴钩霜雪明。",
   "银鞍照白马，飒沓如流星。",
   "十步杀一人，千里不留行。",
   "事了拂衣去，深藏身与名。",
   "闲过信陵饮，脱剑膝前横。",
   "将炙啖朱亥，持觞劝侯嬴。",
   "三杯吐然诺，五岳倒为轻。",
   "眼花耳热后，意气素霓生。",
   "救赵挥金槌，邯郸先震惊。",
   "千秋二壮士，烜赫大梁城。",
   "纵死侠骨香，不惭世上英。",
   "谁能书合下，白首太玄经。"
  ],
  "title": "侠客行"
 },
 {
  "id": 369,
  "author": "李白",
  "paragraphs": [
   "登高丘，望远海。",
   "六鳌骨已霜，三山流安在。",
   "扶桑半摧折，白日沈光彩。",
   "银台金阙如梦中，秦皇汉武空相待。",
   "精卫费木石，鼋鼍无所凭。",
   "君不见骊山茂陵尽灰灭，牧羊之子来攀登。",
   "盗贼劫宝玉，精灵竟何能。",
   "穷兵黩武今如此，鼎湖飞龙安可乘。"
  ],
  "title": "登高丘而望远"
 },
 {
  "id": 370,
  "author": "李白",
  "paragraphs": [
   "长安白日照春空，绿杨结烟垂袅风。",
   "披香殿前花始红，流芳发色绣户中。",
   "绣户中，相经过，飞燕皇后轻身舞，紫宫夫人绝世歌。"
  ],
  "title": "阳春歌"
 },
 {
  "id": 371,
  "author": "李白",
  "paragraphs": [
   "君歌杨叛儿，妾劝新丰酒。",
   "何许最关人，乌啼白门柳。",
   "乌啼隐杨花，君醉留妾家。",
   "博山炉中沈香火，双烟一气凌紫霞。"
  ],
  "title": "杨叛儿"
 },
 {
  "id": 372,
  "author": "李白",
  "paragraphs": [
   "双燕复双燕，双飞令人羡。",
   "玉楼珠阁不独栖，金窗绣户长相见。",
   "柏梁失火去，因入吴王宫。",
   "吴宫又焚荡，雏尽巢亦空。",
   "憔悴一身在，孀雌忆故雄。",
   "双飞难再得，伤我寸心中。"
  ],
  "title": "双燕离"
 },
 {
  "id": 373,
  "author": "李白",
  "paragraphs": [
   "苍苍云松，落落绮皓。",
   "春风尔来为阿谁，蝴蝶忽然满芳草。",
   "秀眉霜雪颜桃花，骨青髓绿长美好。",
   "称是秦时避世人，劝酒相欢不知老。",
   "各守麋鹿志，耻随龙虎争。",
   "歘起佐太子，汉王乃复惊。",
   "顾谓戚夫人，彼翁羽翼成。",
   "归来商山下，泛若云无情。",
   "举觞酹巢由，洗耳何独清。",
   "浩歌望嵩岳，意气还相倾。"
  ],
  "title": "山人劝酒"
 },
 {
  "id": 374,
  "author": "李白",
  "paragraphs": [
   "于阗采花人，自言花相似。",
   "明妃一朝西入胡，胡中美女多羞死。",
   "乃知汉地多名姝，胡中无花可方比。",
   "丹青能令丑者妍，无盐翻在深宫里。",
   "自古妒蛾眉，胡沙埋皓齿。"
  ],
  "title": "于阗采花"
 },
 {
  "id": 375,
  "author": "李白",
  "paragraphs": [
   "玉不自言如桃李，鱼目笑之卞和耻。",
   "楚国青蝇何太多，连城白璧遭谗毁。",
   "荆山长号泣血人，忠臣死为刖足鬼。",
   "听曲知宁戚，夷吾因小妻。",
   "秦穆五羊皮，买死百里奚。",
   "洗拂青云上，当时贱如泥。",
   "朝歌鼓刀叟，虎变磻谿中。",
   "一举钓六合，遂荒营丘东。",
   "平生渭水曲，谁识此老翁。",
   "奈何今之人，双目送飞鸿。"
  ],
  "title": "鞠歌行"
 },
 {
  "id": 376,
  "author": "李白",
  "paragraphs": [
   "拂彼白石，弹吾素琴。",
   "幽涧愀兮流泉深，善手明徽高张清。",
   "心寂历似千古，松飕飗兮万寻。",
   "中见愁猿吊影而危处兮，叫秋木而长吟。",
   "客有哀时失职而听者，泪淋浪以沾襟。",
   "乃缉商辍羽，潺湲成音。",
   "吾但写声发情于妙指，殊不知此曲之古今。",
   "幽涧泉，鸣深林。"
  ],
  "title": "幽涧泉"
 },
 {
  "id": 377,
  "author": "李白",
  "paragraphs": [
   "汉家秦地月，流影照明妃。",
   "一上玉关道，天涯去不归。",
   "汉月还从东海出，明妃西嫁无来日。",
   "燕支长寒雪作花，蛾眉憔悴没胡沙。",
   "生乏黄金枉图画，死留青冢使人嗟。"
  ],
  "title": "王昭君二首 一"
 },
 {
  "id": 378,
  "author": "李白",
  "paragraphs": [
   "昭君拂玉鞍，上马啼红颊。",
   "今日汉宫人，明朝胡地妾。"
  ],
  "title": "王昭君二首 二"
 },
 {
  "id": 379,
  "author": "李白",
  "paragraphs": [
   "中山孺子妾，特以色见珍。",
   "虽然不如延年妹，亦是当时绝世人。",
   "桃李出深井，花艳惊上春。",
   "一贵复一贱，关天岂由身。",
   "芙蓉老秋霜，团扇羞网尘。",
   "戚姬髡发入舂市，万古共悲辛。"
  ],
  "title": "中山孺子妾歌"
 },
 {
  "id": 380,
  "author": "李白",
  "paragraphs": [
   "白帝城边足风波，瞿塘五月谁敢过。",
   "荆州麦熟茧成蛾，缫丝忆君头绪多，拨谷飞鸣奈妾何。"
  ],
  "title": "荆州歌"
 },
 {
  "id": 381,
  "author": "李白",
  "paragraphs": [
   "辟邪伎作鼓吹惊，雉子班之奏曲成，喔咿振迅欲飞鸣。",
   "扇锦翼，雄风生。",
   "双雌同饮啄，趫悍谁能争。",
   "乍向草中耿介死，不求黄金笼下生。",
   "天地至广大，何惜遂物情。",
   "善卷让天子，务光亦逃名。",
   "所贵旷士怀，朗然合太清。"
  ],
  "title": "雉子斑"
 },
 {
  "id": 382,
  "author": "李白",
  "paragraphs": [
   "相逢红尘内，高揖黄金鞭。",
   "万户垂杨里，君家阿那边。"
  ],
  "title": "相逢行"
 },
 {
  "id": 383,
  "author": "李白",
  "paragraphs": [
   "我思仙人乃在碧海之东隅，海寒多天风，白波连山倒蓬壶。",
   "长鲸喷涌不可涉，抚心茫茫泪如珠。",
   "西来青鸟东飞去，愿寄一书谢麻姑。"
  ],
  "title": "有所思"
 },
 {
  "id": 384,
  "author": "李白",
  "paragraphs": [
   "别来几春未还家，玉窗五见樱桃花。",
   "况有锦字书，开缄使人嗟。",
   "至此肠断彼心绝，云鬟绿鬓罢梳结，愁如回飙乱白雪。",
   "去年寄书报阳台，今年寄书重相催。",
   "东风兮东风，为我吹行云使西来。",
   "待来竟不来，落花寂寂委清苔。"
  ],
  "title": "久别离"
 },
 {
  "id": 385,
  "author": "李白",
  "paragraphs": [
   "锦水东北流，波荡双鸳鸯。",
   "雄巢汉宫树，雌弄秦草芳。",
   "宁同万死碎绮翼，不忍云间两分张。",
   "此时阿娇正娇妒，独坐长门愁日暮。",
   "但愿君恩顾妾深，岂惜黄金买词赋。",
   "相如作赋得黄金，丈夫好新多异心。",
   "一朝将聘茂陵女，文君因赠白头吟。",
   "东流不作西归水，落花辞条羞故林。",
   "兔丝固无情，随风任倾倒。",
   "谁使女萝枝，而来强萦抱。",
   "两草犹一心，人心不如草。",
   "莫卷龙须席，从他生网丝。",
   "且留琥珀枕，或有梦来时。",
   "覆水再收岂满杯，弃妾已去难重回。",
   "古来得意不相负，祇今惟见青陵台。"
  ],
  "title": "白头吟"
 },
 {
  "id": 386,
  "author": "李白",
  "paragraphs": [
   "若耶谿傍采莲女，笑隔荷花共人语。",
   "日照新妆水底明，风飘香袂空中举。",
   "岸上谁家游冶郎，三三五五暎垂杨。",
   "紫骝嘶入落花去，见此踟蹰空断肠。"
  ],
  "title": "采莲曲"
 },
 {
  "id": 387,
  "author": "李白",
  "paragraphs": [
   "洞庭白波木叶稀，燕鸿始入吴云飞。",
   "吴云寒，燕鸿苦，风号沙宿潇湘浦。",
   "节士悲秋泪如雨，白日当天心。",
   "照之可以事明主，壮士愤，雄风生。",
   "安得倚天剑，跨海斩长鲸。"
  ],
  "title": "临江王节士歌"
 },
 {
  "id": 388,
  "author": "李白",
  "paragraphs": [
   "狂风吹古月，窃弄章华台。",
   "北落明星动光彩，南征猛将如云雷。",
   "手中电击倚天剑，直斩长鲸海水开。",
   "我见楼船壮心目，颇似龙骧下三蜀。",
   "扬兵习战张虎旗，江中白浪如银屋。",
   "身居玉帐临河魁，紫髯若戟冠崔嵬。",
   "细柳开营揖天子，始知灞上为婴孩。",
   "羌笛横吹阿亸回，向月楼中吹落梅。",
   "将军自起舞长剑，壮士呼声动九垓。",
   "功成献凯见明主，丹青画象麒麟台。"
  ],
  "title": "司马将军歌"
 },
 {
  "id": 389,
  "author": "李白",
  "paragraphs": [
   "大君若天覆，广运无不至。",
   "轩后爪牙尝先太山稽，如心之使臂。",
   "小白鸿翼于夷吾，刘葛鱼水本无二。",
   "土校可成墙，积德为厚地。"
  ],
  "title": "君道曲"
 },
 {
  "id": 390,
  "author": "李白",
  "paragraphs": [
   "燕南壮士吴门豪，筑中置铅鱼隐刀。",
   "感君恩重许君命，太山一掷轻鸿毛。"
  ],
  "title": "结袜子"
 },
 {
  "id": 391,
  "author": "李白",
  "paragraphs": [
   "紫燕黄金瞳，啾啾摇绿鬃。",
   "平明相驰逐，结客洛门东。",
   "少年学剑术，凌轹白猿公。",
   "珠袍曳锦带，匕首插吴鸿。",
   "由来万夫勇，挟此生雄风。",
   "托交从剧孟，买醉入新丰。",
   "笑尽一杯酒，杀人都市中。",
   "羞道易水寒，从令日贯虹。",
   "燕丹事不立，虚没秦帝宫。",
   "舞阳死灰人，安可与成功。"
  ],
  "title": "结客少年场行"
 },
 {
  "id": 392,
  "author": "李白",
  "paragraphs": [
   "妾发初覆额，折花门前剧。",
   "郎骑竹马来，绕床弄青梅。",
   "同居长干里，两小无嫌猜。",
   "十四为君妇，羞颜未尝开。",
   "低头向暗壁，千唤不一回。",
   "十五始展眉，愿同尘与灰。",
   "常存抱柱信，岂上望夫台。",
   "十六君远行，瞿塘滟滪堆。",
   "五月不可触，猿声天上哀。",
   "门前迟行迹，一一生绿苔。",
   "苔深不能扫，落叶秋风早。",
   "八月胡蝶来，双飞西园草。",
   "感此伤妾心，坐愁红颜老。",
   "早晚下三巴，预将书报家。",
   "相迎不道远，直至长风沙。"
  ],
  "title": "长干行二首 一"
 },
 {
  "id": 393,
  "author": "李白",
  "paragraphs": [
   "忆妾深闺里，烟尘不曾识。",
   "嫁与长干人，沙头候风色。",
   "五月南风兴，思君下巴陵。",
   "八月西风起，想君发扬子。",
   "去来悲如何，见少离别多。",
   "湘潭几日到，妾梦越风波。",
   "昨夜狂风度，吹折江头树。",
   "淼淼暗无边，行人在何处？",
   "好乘浮云骢，佳期兰渚东。",
   "鸳鸯绿蒲上，翡翠锦屏中。",
   "自怜十五余，颜色桃花红。",
   "那作商人妇，愁水复愁风。"
  ],
  "title": "长干行二首 二"
 },
 {
  "id": 394,
  "author": "李白",
  "paragraphs": [
   "小时不识月，呼作白玉盘。",
   "又疑瑶台镜，飞在白云端。",
   "仙人垂两足，桂树作团团。",
   "白兔捣药成，问言与谁餐。",
   "蟾蜍蚀圆影，大明夜已残。",
   "羿昔落九乌，天人清且安。",
   "阴精此沦惑，去去不足观。",
   "忧来其如何，凄怆摧心肝。"
  ],
  "title": "古朗月行"
 },
 {
  "id": 395,
  "author": "李白",
  "paragraphs": [
   "三十六离宫，楼台与天通。",
   "阁道步行月，美人愁烟空。",
   "恩疏宠不及，桃李伤春风。",
   "淫乐意何极，金舆向回中。",
   "万乘出黄道，千旗扬彩虹。",
   "前军细柳北，后骑甘泉东。",
   "岂问渭川老，宁邀襄野童。",
   "但慕瑶池宴，归来乐未穷。"
  ],
  "title": "上之回"
 },
 {
  "id": 396,
  "author": "李白",
  "paragraphs": [
   "白马谁家子，黄龙边塞儿。",
   "天山三丈雪，岂是远行时。",
   "春蕙忽秋草，莎鸡鸣西池。",
   "风摧寒棕响，月入霜闺悲。",
   "忆与君别年，种桃齐蛾眉。",
   "桃今百余尺，花落成枯枝。",
   "终然独不见，流泪空自知。"
  ],
  "title": "独不见"
 },
 {
  "id": 397,
  "author": "李白",
  "paragraphs": [
   "扬清歌，发皓齿，北方佳人东邻子。",
   "且吟白纻停绿水，长袖拂面为君起。",
   "寒云夜卷霜海空，胡风吹天飘塞鸿。",
   "玉颜满堂乐未终，馆娃日落歌吹蒙。"
  ],
  "title": "白纻辞三首 一"
 },
 {
  "id": 398,
  "author": "李白",
  "paragraphs": [
   "月寒江清夜沈沈，美人一笑千黄金。",
   "垂罗舞縠扬哀音，郢中白雪且莫吟。",
   "子夜吴歌动君心，动君心，冀君赏。",
   "愿作天池双鸳鸯，一朝飞去青云上。"
  ],
  "title": "白纻辞三首 二"
 },
 {
  "id": 399,
  "author": "李白",
  "paragraphs": [
   "吴刀剪彩缝舞衣，明妆丽服夺春晖。",
   "扬眉转袖若雪飞，倾城独立世所稀。",
   "激楚结风醉忘归，高堂月落烛已微，玉钗挂缨君莫违。"
  ],
  "title": "白纻辞三首 三"
 },
 {
  "id": 400,
  "author": "李白",
  "paragraphs": [
   "胡雁鸣，辞燕山，昨发委羽朝度关。",
   "一一衔芦枝，南飞散落天地间。",
   "连行接翼往复还，客居烟波寄湘吴。",
   "凌霜触雪毛体枯，畏逢矰缴惊相呼。",
   "闻弦虚坠良可吁，君更弹射何为乎。"
  ],
  "title": "鸣雁行"
 },
 {
  "id": 401,
  "author": "李白",
  "paragraphs": [
   "汉帝宠阿娇，贮之黄金屋。",
   "咳唾落九天，随风生珠玉。",
   "宠极爱还歇，妒深情却疏。",
   "长门一步地，不肯暂回车。",
   "雨落不上天，水覆难再收。",
   "君情与妾意，各自东西流。",
   "昔日芙蓉花，今成断根草。",
   "以色事他人，能得几时好。"
  ],
  "title": "妾薄命"
 },
 {
  "id": 402,
  "author": "李白",
  "paragraphs": [
   "幽州胡马客，绿眼虎皮冠。",
   "笑拂两只箭，万人不可干。",
   "弯弓若转月，白雁落云端。",
   "双双掉鞭行，游猎向楼兰。",
   "出门不顾后，报国死何难。",
   "天骄五单于，狼戾好凶残。",
   "牛马散北海，割鲜若虎餐。",
   "虽居燕支山，不道朔雪寒。",
   "妇女马上笑，颜如赪玉盘。",
   "翻飞射鸟兽，花月醉雕鞍。",
   "旄头四光芒，争战若蜂攒。",
   "白刃洒赤血，流沙为之丹。",
   "名将古谁是，疲兵良可叹。",
   "何时天狼灭，父子得闲安。"
  ],
  "title": "幽州胡马客歌"
 },
 {
  "id": 403,
  "author": "李白",
  "paragraphs": [
   "门有车马宾，金鞍曜朱轮。",
   "谓从丹霄落，乃是故乡亲。",
   "呼儿扫中堂，坐客论悲辛。",
   "对酒两不饮，停觞泪盈巾。",
   "叹我万里游，飘飘三十春。",
   "空谈帝王略，紫绶不挂身。",
   "雄剑藏玉匣，阴符生素尘。",
   "廓落无所合，流离湘水滨。",
   "借问宗党间，多为泉下人。",
   "生苦百战役，死托万鬼邻。",
   "北风扬胡沙，埋翳周与秦。",
   "大运且如此，苍穹宁匪仁。",
   "恻怆竟何道，存亡任大钧。"
  ],
  "title": "门有车马客行"
 },
 {
  "id": 404,
  "author": "李白",
  "paragraphs": [
   "紫阁连终南，青冥天倪色。",
   "凭崖望咸阳，宫阙罗北极。",
   "万井惊画出，九衢如弦直。",
   "渭水银河清，横天流不息。",
   "朝野盛文物，衣冠何翕赩。",
   "厩马散连山，军容威绝域。",
   "伊皋运元化，卫霍输筋力。",
   "歌钟乐未休，荣去老还逼。",
   "圆光过满缺，太阳移中昃。",
   "不散东海金，何争西飞匿。",
   "无作牛山悲，恻怆泪沾臆。"
  ],
  "title": "君子有所思行"
 },
 {
  "id": 405,
  "author": "李白",
  "paragraphs": [
   "梁山感杞妻，恸哭为之倾。",
   "金石忽𫏐开，都由激深情。",
   "东海有勇妇，何惭苏子卿。",
   "学剑越处子，超然若流星。",
   "损躯报夫雠，万死不顾生。",
   "白刃耀素雪，苍天感精诚。",
   "十步两躩跃，三呼一交兵。",
   "斩首掉国门，蹴踏五藏行。",
   "豁此伉俪愤，粲然大义明。",
   "北海李使君，飞章奏天庭。",
   "舍罪警风俗，流芳播沧瀛。",
   "名在列女籍，竹帛已光荣。",
   "淳于免诏狱，汉主为缇萦。",
   "津妾一櫂歌，脱父于严刑。",
   "十子若不肖，不如一女英。",
   "豫让斩空衣，有心竟无成。",
   "要离杀庆忌，壮夫所素轻。",
   "妻子亦何辜，焚之买虚声。",
   "岂如东海妇，事立独扬名。"
  ],
  "title": "东海有勇妇"
 },
 {
  "id": 406,
  "author": "李白",
  "paragraphs": [
   "黄葛生洛溪，黄花自绵幂。",
   "青烟蔓长条，缭绕几百尺。",
   "闺人费素手，采缉作𫄨绤。",
   "缝为绝国衣，远寄日南客。",
   "苍梧大火落，暑服莫轻掷。",
   "此物虽过时，是妾手中迹。"
  ],
  "title": "黄葛篇"
 },
 {
  "id": 407,
  "author": "李白",
  "paragraphs": [
   "龙马花雪毛，金鞍五陵豪。",
   "秋霜切玉剑，落日明珠袍。",
   "鬬鸡事万乘，轩盖一何高。",
   "弓摧南山虎，手接太行猱。",
   "酒后竞风采，三杯弄宝刀。",
   "杀人如剪草，剧孟同游遨。",
   "发愤去函谷，从军向临洮。",
   "叱咤万战场，匈奴尽奔逃。",
   "归来使酒气，未肯拜萧曹。",
   "羞入原宪室，荒淫隐蓬蒿。"
  ],
  "title": "白马篇"
 },
 {
  "id": 408,
  "author": "李白",
  "paragraphs": [
   "仙人十五爱吹笙，学得昆丘彩凤鸣。",
   "始闻炼气餐金液，复道朝天赴玉京。",
   "玉京迢迢几千里，凤笙去去无穷已。",
   "欲叹离声发绛唇，更嗟别调流纤指。",
   "此时惜别讵堪闻，此地相看未忍分。",
   "重吟真曲和清吹，却奏仙歌响绿云。",
   "绿云紫气向函关，访道应寻缑氏山。",
   "莫学吹笙王子晋，一遇浮丘断不还。"
  ],
  "title": "凤吹笙曲"
 },
 {
  "id": 409,
  "author": "李白",
  "paragraphs": [
   "十五入汉宫，花颜笑春红。",
   "君王选玉色，侍寝金屏中。",
   "荐枕娇夕月，卷衣恋春风。",
   "宁知赵飞燕，夺宠恨无穷。",
   "沈忧能伤人，绿鬓成霜蓬。",
   "一朝不得意，世事徒为空。",
   "鹔鹴换美酒，舞衣罢雕龙。",
   "寒苦不忍言，为君奏丝桐。",
   "肠断弦亦绝，悲心夜忡忡。"
  ],
  "title": "怨歌行"
 },
 {
  "id": 410,
  "author": "李白",
  "paragraphs": [
   "五月天山雪，无花祗有寒。",
   "笛中闻折柳，春色未曾看。",
   "晓战随金鼓，宵眠抱玉鞍。",
   "愿将腰下剑，直为斩楼兰。"
  ],
  "title": "塞下曲六首 一"
 },
 {
  "id": 411,
  "author": "李白",
  "paragraphs": [
   "天兵下北荒，胡马欲南饮。",
   "横戈从百战，直为衔恩甚。",
   "握雪海上餐，拂沙陇头寝。",
   "何当破月氏，然后方高枕。"
  ],
  "title": "塞下曲六首 二"
 },
 {
  "id": 412,
  "author": "李白",
  "paragraphs": [
   "骏马似风飙，鸣鞭出渭桥。",
   "弯弓辞汉月，插羽破天骄。",
   "阵解星芒尽，营空海雾消。",
   "功成画麟阁，独有霍嫖姚。"
  ],
  "title": "塞下曲六首 三"
 },
 {
  "id": 413,
  "author": "李白",
  "paragraphs": [
   "白马黄金塞，云砂绕梦思。",
   "那堪愁苦节，远忆边城儿。",
   "萤飞秋窗满，月度霜闺迟。",
   "摧残梧桐叶，萧飒沙棠枝。",
   "无时独不见，流泪空自知。"
  ],
  "title": "塞下曲六首 四"
 },
 {
  "id": 414,
  "author": "李白",
  "paragraphs": [
   "塞虏乘秋下，天兵出汉家。",
   "将军分虎竹，战士卧龙沙。",
   "边月随弓影，胡霜拂剑花。",
   "玉关殊未入，少妇莫长嗟。"
  ],
  "title": "塞下曲六首 五"
 },
 {
  "id": 415,
  "author": "李白",
  "paragraphs": [
   "烽火动沙漠，连照甘泉云。",
   "汉皇按剑起，还召李将军。",
   "兵气天上合，鼓声陇底闻。",
   "横行负勇气，一战净妖氛。"
  ],
  "title": "塞下曲六首 六"
 },
 {
  "id": 416,
  "author": "李白",
  "paragraphs": [
   "来日一身，携粮负薪。",
   "道长食尽，苦口焦唇。",
   "今日醉饱，乐过千春。",
   "仙人相存，诱我远学。",
   "海凌三山，陆憩五岳。",
   "乘龙天飞，目瞻两角。",
   "授以仙药，金丹满握。",
   "蟪蛄蒙恩，深愧短促。",
   "思填东海，强衔一木。",
   "道重天地，轩师广成。",
   "蝉翼九五，以求长生。",
   "下士大笑，如苍蝇声。"
  ],
  "title": "来日大难"
 },
 {
  "id": 417,
  "author": "李白",
  "paragraphs": [
   "大汉无中策，匈奴犯渭桥。",
   "五原秋草绿，胡马一何骄。",
   "命将征西极，横行阴山侧。",
   "燕支落汉家，妇女无华色。",
   "转战渡黄河，休兵乐事多。",
   "萧条清万里，瀚海寂无波。"
  ],
  "title": "塞上曲"
 },
 {
  "id": 418,
  "author": "李白",
  "paragraphs": [
   "玉阶生白露，夜久侵罗袜。",
   "却下水晶帘，玲珑望秋月。"
  ],
  "title": "玉阶怨"
 },
 {
  "id": 419,
  "author": "李白",
  "paragraphs": [
   "襄阳行乐处，歌舞白铜鞮。",
   "江城回渌水，花月使人迷。"
  ],
  "title": "襄阳曲四首 一"
 },
 {
  "id": 420,
  "author": "李白",
  "paragraphs": [
   "山公醉酒时，酩酊高阳下。",
   "头上白接䍠，倒著还骑马。"
  ],
  "title": "襄阳曲四首 二"
 },
 {
  "id": 421,
  "author": "李白",
  "paragraphs": [
   "岘山临汉江，水绿沙如雪。",
   "上有堕泪碑，青苔久磨灭。"
  ],
  "title": "襄阳曲四首 三"
 },
 {
  "id": 422,
  "author": "李白",
  "paragraphs": [
   "且醉习家池，莫看堕泪碑。",
   "山公欲上马，笑杀襄阳儿。"
  ],
  "title": "襄阳曲四首 四"
 },
 {
  "id": 423,
  "author": "李白",
  "paragraphs": [
   "汉水临襄阳，花开大堤暖。",
   "佳期大堤下，泪向南云满。",
   "春风无复情，吹我梦魂散。",
   "不见眼中人，天长音信断。"
  ],
  "title": "大堤曲"
 },
 {
  "id": 424,
  "author": "李白",
  "paragraphs": [
   "小小生金屋，盈盈在紫微。",
   "山花插宝髻，石竹绣罗衣。",
   "每出深宫里，常随步辇归。",
   "只愁歌舞散，化作彩云飞。"
  ],
  "title": "宫中行乐词八首 一"
 },
 {
  "id": 425,
  "author": "李白",
  "paragraphs": [
   "柳色黄金嫩，梨花白雪香。",
   "玉楼巢翡翠，金殿锁鸳鸯。",
   "选妓随雕辇，征歌出洞房。",
   "宫中谁第一，飞燕在昭阳。"
  ],
  "title": "宫中行乐词八首 二"
 },
 {
  "id": 426,
  "author": "李白",
  "paragraphs": [
   "卢橘为秦树，蒲萄出汉宫。",
   "烟花宜落日，丝管醉春风。",
   "笛奏龙吟水，箫鸣凤下空。",
   "君王多乐事，还与万方同。"
  ],
  "title": "宫中行乐词八首 三"
 },
 {
  "id": 427,
  "author": "李白",
  "paragraphs": [
   "玉树春归日，金宫乐事多。",
   "后庭朝未入，轻辇夜相过。",
   "笑出花间语，娇来竹下歌。",
   "莫教明月去，留著醉嫦蛾。"
  ],
  "title": "宫中行乐词八首 四"
 },
 {
  "id": 428,
  "author": "李白",
  "paragraphs": [
   "绣户香风暖，纱窗曙色新。",
   "宫花争笑日，池草暗生春。",
   "绿树闻歌鸟，青楼见舞人。",
   "昭阳桃李月，罗绮自相亲。"
  ],
  "title": "宫中行乐词八首 五"
 },
 {
  "id": 429,
  "author": "李白",
  "paragraphs": [
   "今日明光里，还须结伴游。",
   "春风开紫殿，天乐下朱楼。",
   "艳舞全知巧，娇歌半欲羞。",
   "更怜花月夜，宫女笑藏钩。"
  ],
  "title": "宫中行乐词八首 六"
 },
 {
  "id": 430,
  "author": "李白",
  "paragraphs": [
   "寒雪梅中尽，春风柳上归。",
   "宫莺娇欲醉，檐燕语还飞。",
   "迟日明歌席，新花艳舞衣。",
   "晚来移彩仗，行乐泥光辉。"
  ],
  "title": "宫中行乐词八首 七"
 },
 {
  "id": 431,
  "author": "李白",
  "paragraphs": [
   "水绿南薰殿，花红北阙楼。",
   "莺歌闻太液，凤吹绕瀛洲。",
   "素女鸣珠珮，天人弄彩球。",
   "今朝风日好，宜入未央游。"
  ],
  "title": "宫中行乐词八首 八"
 },
 {
  "id": 432,
  "author": "李白",
  "paragraphs": [
   "云想衣裳花想容，春风拂槛露华浓。",
   "若非群玉山头见，会向瑶台月下逢。"
  ],
  "title": "清平调词三首 一"
 },
 {
  "id": 433,
  "author": "李白",
  "paragraphs": [
   "一枝秾艳露凝香，云雨巫山枉断肠。",
   "借问汉宫谁得似，可怜飞燕倚新妆。"
  ],
  "title": "清平调词三首 二"
 },
 {
  "id": 434,
  "author": "李白",
  "paragraphs": [
   "名花倾国两相欢，长得君王带笑看。",
   "觧释春风无限恨，沈香亭北倚阑干。"
  ],
  "title": "清平调词三首 三"
 },
 {
  "id": 435,
  "author": "李白",
  "paragraphs": [
   "金陵控海浦，渌水带吴京。",
   "铙歌列骑吹，飒沓引公卿。",
   "槌钟速严妆，伐鼓启重城。",
   "天子凭玉几，剑履若云行。",
   "日出照万户，簪裾烂明星。",
   "朝罢沐浴闲，遨游阆风亭。",
   "济济双阙下，欢娱乐恩荣。"
  ],
  "title": "入朝曲"
 },
 {
  "id": 436,
  "author": "李白",
  "paragraphs": [
   "西门秦氏女，秀色如琼花。",
   "手挥白杨刀，清昼杀雠家。",
   "罗袖洒赤血，英气凌紫霞。",
   "直上西山去，关吏相邀遮。",
   "婿为燕国王，身被诏狱加。",
   "犯刑若履虎，不畏落爪牙。",
   "素颈未及断，摧眉伏泥沙。",
   "金鸡忽放赦，大辟得宽赊。",
   "何惭聂政姊，万古共惊嗟。"
  ],
  "title": "秦女休行"
 },
 {
  "id": 437,
  "author": "李白",
  "paragraphs": [
   "天子居未央，妾侍卷衣裳。",
   "顾无紫宫宠，敢拂黄金床。",
   "水至亦不去，熊来尚可当。",
   "微身奉日月，飘若萤之光。",
   "愿君采葑菲，无以下体妨。"
  ],
  "title": "秦女卷衣"
 },
 {
  "id": 438,
  "author": "李白",
  "paragraphs": [
   "好古笑流俗，素闻贤达风。",
   "方希佐明主，长揖辞成功。",
   "白日在高天，回光烛微躬。",
   "恭承凤凰诏，歘起云萝中。",
   "清切紫霄迥，优游丹禁通。",
   "君王赐颜色，声价凌烟虹。",
   "乘舆拥翠盖，扈从金城东。",
   "宝马丽绝景，锦衣入新丰。",
   "依岩望松雪，对酒鸣丝桐。",
   "因学扬子云，献赋甘泉宫。",
   "天书美片善，清芬播无穷。",
   "归来入咸阳，谈笑皆王公。",
   "一朝去金马，飘落成飞蓬。",
   "宾客日疏散，玉樽亦已空。",
   "才力犹可倚，不惭世上雄。",
   "闲作东武吟，曲尽情未终。",
   "书此谢知己，吾寻黄绮翁。"
  ],
  "title": "东武吟"
 },
 {
  "id": 439,
  "author": "李白",
  "paragraphs": [
   "妾本崇台女，扬蛾入丹阙。",
   "自倚颜如花，宁知有凋歇。",
   "一辞玉阶下，去若朝云没。",
   "每忆邯郸城，深宫梦秋月。",
   "君王不可见，惆怅至明发。"
  ],
  "title": "邯郸才人嫁为厮养卒妇"
 },
 {
  "id": 440,
  "author": "李白",
  "paragraphs": [
   "虏阵横北荒，胡星耀精芒。",
   "羽书速惊电，烽火昼连光。",
   "虎竹救边急，戎车森已行。",
   "明主不安席，按剑心飞扬。",
   "推毂出猛将，连旗登战场。",
   "兵威冲绝幕，杀气凌穹苍。",
   "列卒赤山下，开营紫塞傍。",
   "孟冬风沙紧，旌旗飒凋伤。",
   "画角悲海月，征衣卷天霜。",
   "挥刃斩楼兰，弯弓射贤王。",
   "单于一平荡，种落自奔亡。",
   "收功报天子，行歌归咸阳。"
  ],
  "title": "出自蓟北门行"
 },
 {
  "id": 441,
  "author": "李白",
  "paragraphs": [
   "白玉谁家郎，回车渡天津。",
   "看花东陌上，惊动洛阳人。"
  ],
  "title": "洛阳陌"
 },
 {
  "id": 442,
  "author": "李白",
  "paragraphs": [
   "北上何所苦，北上缘太行。",
   "磴道盘且峻，巉岩凌穹苍。",
   "马足蹶侧石，车轮摧高冈。",
   "沙尘接幽州，烽火连朔方。",
   "杀气毒剑戟，严风裂衣裳。",
   "奔鲸夹黄河，凿齿屯洛阳。",
   "前行无归日，返顾思旧乡。",
   "惨戚冰雪里，悲号绝中肠。",
   "尺布不掩体，皮肤剧枯桑。",
   "汲水涧谷阻，采薪陇坂长。",
   "猛虎又掉尾，磨牙皓秋霜。",
   "草木不可餐，饥饮零露浆。",
   "叹此北上苦，停骖为之伤。",
   "何日王道平，开颜睹天光。"
  ],
  "title": "北上行"
 },
 {
  "id": 443,
  "author": "李白",
  "paragraphs": [
   "白日何短短，百年苦易满。",
   "苍穹浩茫茫，万劫太极长。",
   "麻姑垂两鬓，一半已成霜。",
   "天公见玉女，大笑亿千场。",
   "吾欲揽六龙，回车挂扶桑。",
   "北斗酌美酒，劝龙各一觞。",
   "富贵非所愿，与人驻颜光。"
  ],
  "title": "短歌行"
 },
 {
  "id": 444,
  "author": "李白",
  "paragraphs": [
   "嗷嗷空城雀，身计何戚促。",
   "本与鹪鹩群，不随凤凰族。",
   "提携四黄口，饮乳未尝足。",
   "食君糠秕余，尝恐乌鸢逐。",
   "耻涉太行险，羞营覆车粟。",
   "天命有定端，守分绝所欲。"
  ],
  "title": "空城雀"
 },
 {
  "id": 445,
  "author": "李白",
  "paragraphs": [
   "将军发白马，旌节度黄河。",
   "箫鼓聒川岳，沧溟涌涛波。",
   "武安有振瓦，易水无寒歌。",
   "铁骑若雪山，饮流涸滹沱。",
   "扬兵猎月窟，转战略朝那。",
   "倚剑登燕然，边烽列嵯峨。",
   "萧条万里外，耕作五原多。",
   "一扫清大漠，包虎戢金戈。"
  ],
  "title": "发白马"
 },
 {
  "id": 446,
  "author": "李白",
  "paragraphs": [
   "美女渭桥东，春还事蚕作。",
   "五马如飞龙，青丝结金络。",
   "不知谁家子，调笑来相谑。",
   "妾本秦罗敷，玉颜艳名都。",
   "绿条映素手，采桑向城隅。",
   "使君且不顾，况复论秋胡。",
   "寒螀爱碧草，鸣凤栖青梧。",
   "托心自有处，但怪旁人愚。",
   "徒令白日暮，高驾空踟蹰。"
  ],
  "title": "陌上桑"
 },
 {
  "id": 447,
  "author": "李白",
  "paragraphs": [
   "白龙改常服，偶被豫且制。",
   "谁使尔为鱼，徒劳诉天帝。",
   "作书报鲸鲵，勿恃风涛势。",
   "涛落归泥沙，翻遭蝼蚁噬。",
   "万乘慎出入，柏人以为识。"
  ],
  "title": "枯鱼过河泣"
 },
 {
  "id": 448,
  "author": "李白",
  "paragraphs": [
   "云阳上征去，两岸饶商贾。",
   "吴牛喘月时，拖船一何苦。",
   "水浊不可饮，壶浆半成土。",
   "一唱督护歌，心摧泪如雨。",
   "万人凿磐石，无由达江浒。",
   "君看石芒砀，掩泪悲千古。"
  ],
  "title": "丁督护歌"
 },
 {
  "id": 449,
  "author": "李白",
  "paragraphs": [
   "朝骑五花马，谒帝出银台。",
   "秀色谁家子，云车珠箔开。",
   "金鞭遥指点，玉勒近迟回。",
   "夹毂相借问，疑从天上来。",
   "蹙入青绮门，当歌共衔杯。",
   "衔杯暎歌扇，似月云中见。",
   "相见不得亲，不如不相见。",
   "相见情已深，未语可知心。",
   "胡为守空闺，孤眠愁锦衾。",
   "锦衾与罗帏，缠绵会有时。",
   "春风正澹荡，暮雨来何迟。",
   "愿因三青鸟，更报长相思。",
   "光景不待人，须臾发成丝。",
   "当年失行乐，老去徒伤悲。",
   "持此道密意，毋令旷佳期。"
  ],
  "title": "相逢行"
 },
 {
  "id": 450,
  "author": "李白",
  "paragraphs": [
   "李陵没胡沙，苏武还汉家。",
   "迢迢五原关，朔雪乱边花。",
   "一去隔绝国，思归但长嗟。",
   "鸿雁向西北，因书报天涯。"
  ],
  "title": "千里思"
 },
 {
  "id": 451,
  "author": "李白",
  "paragraphs": [
   "鸟衔野田草，误入枯桑里。",
   "客土植危根，逢春犹不死。",
   "草木虽无情，因依尚可生。",
   "如何同枝叶，各自有枯荣。"
  ],
  "title": "树中草"
 },
 {
  "id": 452,
  "author": "李白",
  "paragraphs": [
   "君马黄，我马白。",
   "马色虽不同，人心本无隔。",
   "共作游冶盘，双行洛阳陌。",
   "长剑既照曜，高冠何赩赫。",
   "各有千金裘，俱为五侯客。",
   "猛虎落陷阱，壮夫时屈厄。",
   "相知在急难，独好亦何益。"
  ],
  "title": "君马黄"
 },
 {
  "id": 453,
  "author": "李白",
  "paragraphs": [
   "融融白玉辉，暎我青蛾眉。",
   "宝镜似空水，落花如风吹。",
   "出门望帝子，荡漾不可期。",
   "安得黄鹤羽，一报佳人知。"
  ],
  "title": "拟古"
 },
 {
  "id": 454,
  "author": "李白",
  "paragraphs": [
   "垂杨拂绿水，摇艳东风年。",
   "花明玉关雪，叶暖金窗烟。",
   "美人结长想，对此心凄然。",
   "攀条折春色，远寄龙庭前。"
  ],
  "title": "折杨柳"
 },
 {
  "id": 455,
  "author": "李白",
  "paragraphs": [
   "青云年少子，挟弹章台左。",
   "鞍马四边开，突如流星过。",
   "金丸落飞鸟，夜入琼楼卧。",
   "夷齐是何人，独守西山饿。"
  ],
  "title": "少年子"
 },
 {
  "id": 456,
  "author": "李白",
  "paragraphs": [
   "紫骝行且嘶，双翻碧玉蹄。",
   "卧流不肯渡，似惜锦障泥。",
   "白雪关山远，黄云海戍迷。",
   "挥鞭万里去，安得念春闺。"
  ],
  "title": "紫骝马"
 },
 {
  "id": 457,
  "author": "李白",
  "paragraphs": [
   "击筑饮美酒，剑歌易水湄。",
   "经过燕太子，结托幷州儿。",
   "少年负壮气，奋烈自有时。",
   "因击鲁句践，争博勿相欺。"
  ],
  "title": "少年行二首 一"
 },
 {
  "id": 458,
  "author": "李白",
  "paragraphs": [
   "五陵年少金市东，银鞍白马度春风。",
   "落花踏尽游何处，笑入胡姬酒肆中。"
  ],
  "title": "少年行二首 二"
 },
 {
  "id": 459,
  "author": "李白",
  "paragraphs": [
   "银鞍白鼻䯄，绿地障泥锦。",
   "细雨春风花落时，挥鞭直就胡姬饮。"
  ],
  "title": "白鼻䯄"
 },
 {
  "id": 460,
  "author": "李白",
  "paragraphs": [
   "胡风吹代马，北拥鲁阳关。",
   "吴兵照海雪，西讨何时还。",
   "半渡上辽津，黄云惨无颜。",
   "老母与子别，呼天野草间。",
   "白马绕旌旗，悲鸣相追攀。",
   "白杨秋月苦，早落豫章山。",
   "本为休明人，斩虏素不闲。",
   "岂惜战鬬死，为君扫凶顽。",
   "精感石没羽，岂云惮险艰。",
   "楼船若鲸飞，波荡落星湾。",
   "此曲不可奏，三军鬓成斑。"
  ],
  "title": "豫章行"
 },
 {
  "id": 461,
  "author": "李白",
  "paragraphs": [
   "沐芳莫弹冠，浴兰莫振衣。",
   "处世忌太洁，至人贵藏晖。",
   "沧浪有钓叟，吾与尔同归。"
  ],
  "title": "沐浴子"
 },
 {
  "id": 462,
  "author": "李白",
  "paragraphs": [
   "金花折风帽，白马小迟回。",
   "翩翩舞广袖，似鸟海东来。"
  ],
  "title": "高句骊"
 },
 {
  "id": 463,
  "author": "李白",
  "paragraphs": [
   "金绳界宝地，珍木荫瑶池。",
   "云间妙音奏，天际法蠡吹。"
  ],
  "title": "舍利弗"
 },
 {
  "id": 464,
  "author": "李白",
  "paragraphs": [
   "床前看月光，疑是地上霜。",
   "举头望山月，低头思故乡。"
  ],
  "title": "静夜思"
 },
 {
  "id": 465,
  "author": "李白",
  "paragraphs": [
   "渌水明秋月，南湖采白苹。",
   "荷花娇欲语，愁杀荡舟人。"
  ],
  "title": "渌水曲"
 },
 {
  "id": 466,
  "author": "李白",
  "paragraphs": [
   "嬴女吹玉箫，吟弄天上春。",
   "青鸾不独去，更有携手人。",
   "影灭彩云断，遗声落西秦。"
  ],
  "title": "凤凰曲"
 },
 {
  "id": 467,
  "author": "李白",
  "paragraphs": [
   "尝闻秦帝女，传得凤凰声。",
   "是日逢仙子，当时别有情。",
   "人吹彩箫去，天借绿云迎。",
   "曲在身不返，空余弄玉名。"
  ],
  "title": "凤台曲"
 },
 {
  "id": 468,
  "author": "李白",
  "paragraphs": [
   "从军玉门道，逐虏金微山。",
   "笛奏梅花曲，刀开明月环。",
   "鼓声鸣海上，兵气拥云间。",
   "愿斩单于首，长驱静铁关。"
  ],
  "title": "从军行"
 },
 {
  "id": 469,
  "author": "李白",
  "paragraphs": [
   "春阳如昨日，碧树鸣黄鹂。",
   "芜然蕙草暮，飒尔凉风吹。",
   "天秋木叶下，月冷莎鸡悲。",
   "坐愁群芳歇，白露凋华滋。"
  ],
  "title": "秋思"
 },
 {
  "id": 470,
  "author": "李白",
  "paragraphs": [
   "燕草如碧丝，秦桑低绿枝。",
   "当君怀归日，是妾断肠时。",
   "春风不相识，何事入罗帏。"
  ],
  "title": "春思"
 },
 {
  "id": 471,
  "author": "李白",
  "paragraphs": [
   "燕支黄叶落，妾望自登台。",
   "海上碧云断，单于秋色来。",
   "胡兵沙塞合，汉使玉关回。",
   "征客无归日，空悲蕙草摧。"
  ],
  "title": "秋思"
 },
 {
  "id": 472,
  "author": "李白",
  "paragraphs": [
   "秦地罗敷女，采桑绿水边。",
   "素手青条上，红妆白日鲜。",
   "蚕饥妾欲去，五马莫留连。"
  ],
  "title": "子夜吴歌 春歌"
 },
 {
  "id": 473,
  "author": "李白",
  "paragraphs": [
   "镜湖三百里，菡萏发荷花。",
   "五月西施采，人看隘若耶。",
   "回舟不待月，归去越王家。"
  ],
  "title": "子夜吴歌 夏歌"
 },
 {
  "id": 474,
  "author": "李白",
  "paragraphs": [
   "长安一片月，万户捣衣声。",
   "秋风吹不尽，总是玉关情。",
   "何日平胡虏，良人罢远征。"
  ],
  "title": "子夜吴歌 秋歌"
 },
 {
  "id": 475,
  "author": "李白",
  "paragraphs": [
   "明朝驿使发，一夜絮征袍。",
   "素手抽针冷，那堪把剪刀。",
   "裁缝寄远道，几日到临洮。"
  ],
  "title": "子夜吴歌 冬歌"
 },
 {
  "id": 476,
  "author": "李白",
  "paragraphs": [
   "松子栖金华，安期入蓬海。",
   "此人古之仙，羽化竟何在。",
   "浮生速流电，倏忽变光彩。",
   "天地无凋换，容颜有迁改。",
   "对酒不肯饮，含情欲谁待。"
  ],
  "title": "对酒行"
 },
 {
  "id": 477,
  "author": "李白",
  "paragraphs": [
   "海客乘天风，将船远行役。",
   "譬如云中鸟，一去无踪迹。"
  ],
  "title": "估客行"
 },
 {
  "id": 478,
  "author": "李白",
  "paragraphs": [
   "闺里佳人年十余，嚬蛾对影恨离居。",
   "忽逢江上春归燕，衔得云中尺素书。",
   "玉手开缄长叹息，狂夫犹戍交河北。",
   "万里交河水北流，愿为双燕泛中洲。",
   "君边云拥青丝骑，妾处苔生红粉楼。",
   "楼上春风日将歇，谁能揽镜看愁发。",
   "晓吹员管随落花，夜捣戎衣向明月。",
   "明月高高刻漏长，真珠帘箔掩兰堂。",
   "横垂宝幄同心结，半拂琼筵苏合香。",
   "琼筵宝幄连枝锦，灯烛荧荧照孤寝。",
   "有便凭将金剪刀，为君留下相思枕。",
   "摘尽庭兰不见君，红巾拭泪生氤氲。",
   "明年若更征边塞，愿作阳台一叚云。"
  ],
  "title": "捣衣篇"
 },
 {
  "id": 479,
  "author": "李白",
  "paragraphs": [
   "君不见淮南少年游侠客，白日球猎夜拥掷。",
   "呼卢百万终不惜，报雠千里如咫尺。",
   "少年游侠好经过，浑身装束皆绮罗。",
   "蕙兰相随喧妓女，风光去处满笙歌。",
   "骄矜自言不可有，侠士堂中养来久。",
   "好鞍好马乞与人，十千五千旋沽酒。",
   "赤心用尽为知己，黄金不惜栽桃李。",
   "桃李栽来几度春，一回花落一回新。",
   "府县尽为门下客，王侯皆是平交人。",
   "男儿百年且乐命，何须徇书受贫病。",
   "男儿百年且荣身，何须徇节甘风尘。",
   "衣冠半是征战士，穷儒浪作林泉民。",
   "遮莫枝根长百丈，不如当代多还往。",
   "遮莫姻亲连帝城，不如当身自簪缨。",
   "看取富贵眼前者，何用悠悠身后名。"
  ],
  "title": "少年行"
 },
 {
  "id": 480,
  "author": "李白",
  "paragraphs": [
   "桃李待日开，荣华照当年。",
   "东风动百物，草木尽欲言。",
   "枯枝无丑叶，涸水吐清泉。",
   "大力运天地，羲和无停鞭。",
   "功名不早著，竹帛将何宣。",
   "桃李务青春，谁能贯白日。",
   "富贵与神仙，蹉跎成两失。",
   "金石犹销铄，风霜无久质。",
   "畏落日月后，强欢歌与酒。",
   "秋霜不惜人，倏忽侵蒲柳。"
  ],
  "title": "长歌行"
 },
 {
  "id": 481,
  "author": "李白",
  "paragraphs": [
   "日色已尽花含烟，月明欲素愁不眠。",
   "赵瑟初停凤凰柱，蜀琴欲奏鸳鸯弦。",
   "此曲有意无人传，愿随春风寄燕然，忆君迢迢隔青天。",
   "昔日横波目，今成流泪泉。",
   "不信妾肠断，归来看取明镜前。"
  ],
  "title": "长相思 一"
 },
 {
  "id": 482,
  "author": "李白",
  "paragraphs": [
   "美人在时花满堂，美人去后空余床。",
   "床中绣被卷不寝，至今三载犹闻香。",
   "香亦竟不灭，人亦竟不来。",
   "相思黄叶落，白露点青苔。"
  ],
  "title": "长相思 二"
 },
 {
  "id": 483,
  "author": "李白",
  "paragraphs": [
   "朝作猛虎行，暮作猛虎吟。",
   "肠断非关陇头水，泪下不为雍门琴。",
   "旌旗缤纷两河道，战鼓惊山欲颠倒。",
   "秦人半作燕地囚，胡马翻衔洛阳草。",
   "一输一失关下兵，朝降夕叛幽蓟城。",
   "巨鳌未斩海水动，鱼龙奔走安得宁。",
   "颇似楚汉时，翻覆无定止。",
   "朝过博浪沙，暮入淮阴市。",
   "张良未遇韩信贫，刘项存亡在两臣。",
   "𫏐到下邳受兵略，来投漂母作主人。",
   "贤哲栖栖古如此，今时亦弃青云士。",
   "有策不敢犯龙鳞，窜身南国避胡尘。",
   "宝书玉剑挂高阁，金鞍骏马散故人。",
   "昨日方为宣城客，掣铃交通二千石。",
   "有时六博快壮心，绕床三匝呼一掷。",
   "楚人每道张旭奇，心藏风云世莫知。",
   "三吴邦伯皆顾盼，四海雄侠两追随。",
   "萧曹曾作沛中吏，攀龙附凤当有时。",
   "溧阳酒楼三月春，杨花茫茫愁杀人。",
   "胡雏绿眼吹玉笛，吴歌白纻飞梁尘。",
   "丈夫相见且为乐，槌牛挝鼓会众宾。",
   "我从此去钓东海，得鱼笑寄情相亲。"
  ],
  "title": "猛虎行"
 },
 {
  "id": 484,
  "author": "李白",
  "paragraphs": [
   "古来有弃妇，弃妇有归处。",
   "今日妾辞君，辞君遣何去。",
   "本家零落尽，恸哭来时路。",
   "忆昔未嫁君，闻君却周旋。",
   "绮罗锦绣段，有赠黄金千。",
   "十五许嫁君，二十移所天。",
   "自从结发日未几，离君缅山川。",
   "家家尽欢喜，孤妾长自怜。",
   "幽闺多怨思，盛色无十年。",
   "相思若循还，枕席生流泉。",
   "流泉咽不扫，独梦关山道。",
   "及此见君归，君归妾已老。",
   "物情恶衰贱，新宠方妍好。",
   "掩泪出故房，伤心剧秋草。",
   "自妾为君妻，君东妾在西。",
   "罗帏到晓恨，玉貌一生啼。",
   "自从离别久，不觉尘埃厚。",
   "尝嫌玳瑁孤，犹羡鸳鸯偶。",
   "岁华逐霜霰，贱妾何能久。",
   "寒沼落芙蓉，秋风散杨柳。",
   "以比憔悴颜，空持旧物还。",
   "余生欲何寄，谁肯相牵攀。",
   "君恩既断绝，相见何年月。",
   "悔倾连理杯，虚作同心结。",
   "女萝附青松，贵欲相依投。",
   "浮萍失绿水，教作若为流。",
   "不叹君弃妾，自叹妾缘业。",
   "忆昔初嫁君，小姑才倚床。",
   "今日妾辞君，小姑如妾长。",
   "回头语小姑，莫嫁如兄夫。"
  ],
  "title": "去妇词"
 },
 {
  "id": 485,
  "author": "李白",
  "paragraphs": [
   "落日欲没岘山西，倒著接䍠花下迷。",
   "襄阳小儿齐拍手，拦街争唱白铜鞮。",
   "傍人借问笑何事，笑杀山翁醉似泥。",
   "鸬鹚杓，鹦鹉杯，百年三万六千日，一日须倾三百杯。",
   "遥看汉水鸭头绿，恰似葡萄初酦醅。",
   "此江若变作春酒，垒曲便筑糟丘台。",
   "千金骏马换小妾，笑坐雕鞍歌落梅。",
   "车傍侧挂一壶酒，凤笙龙管行相摧。",
   "咸阳市中叹黄犬，何如月下倾金罍。",
   "君不见晋朝羊公一片石，龟头剥落生莓苔。",
   "泪亦不能为之堕，心亦不能为之哀。",
   "清风朗月不用一钱买，玉山自倒非人推。",
   "舒州杓，力士铛，李白与尔同死生。",
   "襄王云雨今安在，江水东流猿夜声。"
  ],
  "title": "襄阳歌"
 },
 {
  "id": 486,
  "author": "李白",
  "paragraphs": [
   "南都信佳丽，武阙横西关。",
   "白水真人居，万商罗鄽阛。",
   "高楼对紫陌，甲第连青山。",
   "此地多英豪，邈然不可攀。",
   "陶朱与五羖，名播天壤间。",
   "丽华秀玉色，汉女娇朱颜。",
   "清歌遏流云，艳舞有余闲。",
   "遨游盛宛洛，冠盖随风还。",
   "走马红阳城，呼鹰白河湾。",
   "谁识卧龙客，长吟愁鬓斑。"
  ],
  "title": "南都行"
 },
 {
  "id": 487,
  "author": "李白",
  "paragraphs": [
   "木兰之枻沙棠舟，玉箫金管坐两头。",
   "美酒尊中置千斛，载妓随波任去留。",
   "仙人有待乘黄鹤，海客无心随白鸥。",
   "屈平词赋悬日月，楚王台榭空山丘。",
   "兴酣落笔摇五岳，诗成笑傲凌沧洲。",
   "功名富贵若长在，汉水亦应西北流。"
  ],
  "title": "江上吟"
 },
 {
  "id": 488,
  "author": "李白",
  "paragraphs": [
   "东风已绿瀛洲草，紫殿红楼觉春好，池南柳色半青青。",
   "萦烟袅娜拂绮城，垂丝百尺挂雕楹。",
   "上有好鸟相和鸣，间关早得春风情。",
   "春风卷入碧云去，千门万户皆春声。",
   "是时君王在镐京，五云垂晖耀紫清。",
   "仗出金宫随日转，天回玉辇绕花行。",
   "始向蓬莱看舞鹤，还过茝石听新莺。",
   "新莺飞绕上林苑，愿入箫韶杂凤笙。"
  ],
  "title": "侍从宜春苑奉诏赋龙池柳色初青听新莺百啭歌"
 },
 {
  "id": 489,
  "author": "李白",
  "paragraphs": [
   "烈士击玉壶，壮心惜暮年。",
   "三杯拂剑舞秋月，忽然高咏涕泗涟。",
   "凤凰初下紫泥诏，谒帝称觞登御筵。",
   "揄扬九重万乘主，谑浪赤墀青琐贤。",
   "朝天数换飞龙马，敕赐珊瑚白玉鞭。",
   "世人不识东方朔，大隐金门是谪仙。",
   "西施宜笑复宜嚬，丑女效之徒累身。",
   "君王虽爱蛾眉好，无奈宫中妒杀人。"
  ],
  "title": "玉壶吟"
 },
 {
  "id": 490,
  "author": "李白",
  "paragraphs": [
   "豳谷稍稍振庭柯，泾水浩浩扬湍波。",
   "哀鸿酸嘶暮声急，愁云苍惨寒气多。",
   "忆昨去家此为客，荷花初红柳条碧。",
   "中宵出饮三百杯，明朝归揖二千石。",
   "宁知流寓变光辉，胡霜萧飒绕客衣。",
   "寒灰寂寞凭谁暖，落叶飘扬何处归。",
   "吾兄行乐穷曛旭，满堂有美颜如玉。",
   "赵女长歌入彩云，燕姬醉舞娇红烛。",
   "狐裘兽炭酌流霞，壮士悲吟宁见嗟。",
   "前荣后枯相翻覆，何惜余光及棣华。"
  ],
  "title": "豳歌行上新平长史兄粲"
 },
 {
  "id": 491,
  "author": "李白",
  "paragraphs": [
   "西岳峥嵘何壮哉，黄河如丝天际来。",
   "黄河万里触山动，盘涡毂转秦地雷。",
   "荣光休气纷五彩，千年一清圣人在。",
   "巨灵咆哮擘两山，洪波喷箭射东海。",
   "三峰却立如欲摧，翠崖丹谷高掌开。",
   "白帝金精运元气，石作莲花云作台。",
   "云台阁道连窈冥，中有不死丹丘生。",
   "明星玉女备洒扫，麻姑搔背指爪轻。",
   "我皇手把天地户，丹丘谈天与天语。",
   "九重出入生光辉，东来蓬莱复西归。",
   "玉浆傥惠故人饮，骑二茅龙上天飞。"
  ],
  "title": "西岳云台歌送丹丘子"
 },
 {
  "id": 492,
  "author": "李白",
  "paragraphs": [
   "元丹丘，爱神仙，朝饮颍川之清流，暮还嵩岑之紫烟，三十六峰长周旋。",
   "长周旋，蹑星虹，身骑飞龙耳生风。",
   "横河跨海与天通，我知尔游心无穷。"
  ],
  "title": "元丹丘歌"
 },
 {
  "id": 493,
  "author": "李白",
  "paragraphs": [
   "洛阳三月飞胡沙，洛阳城中人怨嗟。",
   "天津流水波赤血，白骨相撑如乱麻。",
   "我亦东奔向吴国，浮云四塞道路赊。",
   "东方日出啼早鸦，城门人开扫落花。",
   "梧桐杨柳拂金井，来醉扶风豪士家。",
   "扶风豪士天下奇，意气相倾山可移。",
   "作人不倚将军势，饮酒岂顾尚书期。",
   "雕盘绮食会众客，吴歌赵舞香风吹。",
   "原尝春陵六国时，开心写意君所知。",
   "堂中各有三千士，明日报恩知是谁。",
   "抚长剑，一扬眉，清水白石何离离。",
   "脱吾帽，向君笑，饮君酒，为君吟。",
   "张良未逐赤松去，桥边黄石知我心。"
  ],
  "title": "扶风豪士歌"
 },
 {
  "id": 494,
  "author": "李白",
  "paragraphs": [
   "高堂粉壁图蓬瀛，烛前一见沧洲清。",
   "洪波汹涌山峥嵘，皎若丹丘隔海望赤城。",
   "光中乍喜岚气灭，谓逢山阴晴后雪。",
   "回溪碧流寂无喧，又如秦人月下窥花源。",
   "了然不觉清心魂，祗将叠嶂鸣秋猿。",
   "与君对此欢未歇，放歌行吟达明发。",
   "却顾海客扬云帆，便欲因之向溟渤。"
  ],
  "title": "同族弟金城尉叔卿烛照山水壁画歌"
 },
 {
  "id": 495,
  "author": "李白",
  "paragraphs": [
   "淮南小山白毫子，乃在淮南小山里。",
   "夜卧松下云，朝餐石中髓。",
   "小山连绵向江开，碧峰巉岩绿水回。",
   "余配白毫子，独酌流霞杯。",
   "拂花弄琴坐青苔，绿萝树下春风来。",
   "南窗萧飒松声起，凭崖一听清心耳。",
   "可得见，未得亲。",
   "八公携手五云去，空余桂树愁杀人。"
  ],
  "title": "白毫子歌"
 },
 {
  "id": 496,
  "author": "李白",
  "paragraphs": [
   "我浮黄云去京阙，挂席欲进波连山。",
   "天长水阔厌远涉，访古始及平台间。",
   "平台为客忧思多，对酒遂作梁园歌。",
   "却忆蓬池阮公咏，因吟渌水扬洪波。",
   "洪波浩荡迷旧国，路远西归安可得。",
   "人生达命岂暇愁，且饮美酒登高楼。",
   "平头奴子摇大扇，五月不热疑清秋。",
   "玉盘杨梅为君设，吴盐如花皎白雪。",
   "持盐把酒但饮之，莫学夷齐事高洁。",
   "昔人豪贵信陵君，今人耕种信陵坟。",
   "荒城虚照碧山月，古木尽入苍梧云。",
   "粱王宫阙今安在？枚马先归不相待。",
   "舞影歌声散绿池，空余汴水东流海。",
   "沈吟此事泪满衣，黄金买醉未能归。",
   "连呼五白行六博，分曹赌酒酣驰辉。",
   "歌且谣，意方远，东山高卧时起来，欲济苍生未应晚。"
  ],
  "title": "梁园吟"
 },
 {
  "id": 497,
  "author": "李白",
  "paragraphs": [
   "若有人兮思鸣皋，阻积雪兮心烦劳。",
   "洪河凌竞不可以径度，冰龙鳞兮难容舠。",
   "邈仙山之峻极兮，闻天籁之嘈嘈。",
   "霜厓缟皓以合沓兮，若长风扇海涌沧溟之波涛。",
   "玄猿绿罴，舔舕崟岌。",
   "危柯振石，骇胆栗魄，群呼而相号。",
   "峰峥嵘以路绝，挂星辰于岩㟼。",
   "送君之归兮，动鸣皋之新作。",
   "交鼓吹兮弹丝，觞清泠之池阁。",
   "君不行兮何待，若反顾之黄鹤。",
   "扫梁园之群英，振大雅于东洛。",
   "巾征轩兮历阻折，寻幽居兮越𪩘崿。",
   "盘白石兮坐素月，琴松风兮寂万壑。",
   "望不见兮心氛氲，萝冥冥兮霰纷纷。",
   "水横洞以下渌，波小声而上闻。",
   "虎啸谷而生风，龙藏溪而吐云。",
   "寡鹤清唳，饥鼯嚬呻。",
   "魂独处此幽默兮，愀空山而愁人。",
   "鸡聚族以争食，凤孤飞而无邻。",
   "蝘蜓嘲龙，鱼目混珍。",
   "嫫母衣锦，西施负薪。",
   "若使巢由桎梏于轩冕兮，亦奚异乎夔龙蹩躠于风尘。",
   "哭何苦而救楚，笑何夸而却秦。",
   "吾诚不能学二子沽名矫节以耀世兮，固将弃天地而遗身。",
   "白鸥兮飞来，长与君兮相亲。"
  ],
  "title": "鸣皋歌送岑征君"
 },
 {
  "id": 498,
  "author": "李白",
  "paragraphs": [
   "忆昨鸣皋梦里还，手弄素月清潭间。",
   "觉时枕席非碧山，侧身西望阻秦关。",
   "麒膦阁上春还早，著书却忆伊阳好。",
   "青松来风吹古道，绿萝飞花覆烟草。",
   "我家仙翁爱清真，才雄草圣凌古人，欲卧鸣皋绝世尘。",
   "鸣皋微茫在何处？五厓峡水横樵路。",
   "身披翠云裘，袖拂紫烟去。",
   "去时应过嵩少间，相思为折三花树。"
  ],
  "title": "鸣皋歌奉饯从翁清归五厓山居"
 },
 {
  "id": 499,
  "author": "李白",
  "paragraphs": [
   "金陵劳劳送客堂，蔓草离离生道傍。",
   "古情不尽东流水，此地悲风愁白杨。",
   "我乘素舸同康乐，朗咏清川飞夜霜。",
   "昔闻牛渚吟五章，今来何谢袁家郎。",
   "苦竹寒声动秋月，独宿空帘归梦长。"
  ],
  "title": "劳劳亭歌"
 },
 {
  "id": 500,
  "author": "李白",
  "paragraphs": [
   "人道横江好，侬道横江恶。",
   "一风三日吹倒山，白浪高于瓦官阁。"
  ],
  "title": "横江词六首 一"
 },
 {
  "id": 501,
  "author": "李白",
  "paragraphs": [
   "海潮南去过浔阳，牛渚由来险马当。",
   "横江欲渡风波恶，一水牵愁万里长。"
  ],
  "title": "横江词六首 二"
 },
 {
  "id": 502,
  "author": "李白",
  "paragraphs": [
   "横江西望阻西秦，汉水东连扬子津。",
   "白浪如山那可渡，狂风愁杀峭帆人。"
  ],
  "title": "横江词六首 三"
 },
 {
  "id": 503,
  "author": "李白",
  "paragraphs": [
   "海神来过恶风回，浪打天门石壁开。",
   "浙江八月何如此，涛似连山喷雪来。"
  ],
  "title": "横江词六首 四"
 },
 {
  "id": 504,
  "author": "李白",
  "paragraphs": [
   "横江馆前津吏迎，向余东指海云生。",
   "郎今欲渡缘何事，如此风波不可行。"
  ],
  "title": "横江词六首 五"
 },
 {
  "id": 505,
  "author": "李白",
  "paragraphs": [
   "月晕天风雾不开，海鲸东蹙百川回。",
   "惊波一起三山动，公无渡河归去来。"
  ],
  "title": "横江词六首 六"
 },
 {
  "id": 506,
  "author": "李白",
  "paragraphs": [
   "金陵夜寂凉风发，独上高楼望吴越。",
   "白云暎水摇空城，白露垂珠滴秋月。",
   "月下沈吟久不归，古来相接眼中稀。",
   "解道澄江净如练，令人长忆谢玄晖。"
  ],
  "title": "金陵城西楼月下吟"
 },
 {
  "id": 507,
  "author": "李白",
  "paragraphs": [
   "携妓东土山，怅然悲谢安。",
   "我妓今朝如花月，他妓古坟荒草寒。",
   "白鸡梦后三百岁，洒酒浇君同所欢。",
   "酣来自作青海舞，秋风吹落紫绮冠。",
   "彼亦一时，此亦一时，浩浩洪流之咏何必奇。"
  ],
  "title": "东山吟"
 },
 {
  "id": 508,
  "author": "李白",
  "paragraphs": [
   "真僧法号号僧伽，有时与我论三车。",
   "问言诵咒几千遍，口道恒河沙复沙。",
   "此僧本住南天竺，为法头陀来此国。",
   "戒得长天秋月明，心如世上青莲色。",
   "意清净，貌棱棱，亦不减，亦不增。",
   "瓶里千年铁柱骨，手中万岁胡孙藤。",
   "嗟予落魄江淮久，罕遇真僧说空有。",
   "一言散尽波罗夷，再礼浑除犯轻垢。"
  ],
  "title": "僧伽歌"
 },
 {
  "id": 509,
  "author": "李白",
  "paragraphs": [
   "楚山秦山皆白云，白云处处长随君。",
   "长随君，君入楚山里，云亦随君渡湘水。",
   "湘水上，女萝衣，白云堪卧君早归。"
  ],
  "title": "白云歌送刘十六归山"
 },
 {
  "id": 510,
  "author": "李白",
  "paragraphs": [
   "楚山秦山多白云，白云䖏䖏长随君。",
   "君今还入楚山里，云亦随君渡湘水。",
   "水上女萝衣白云，早卧早行君早起。"
  ],
  "title": "白云歌送友人"
 },
 {
  "id": 511,
  "author": "李白",
  "paragraphs": [
   "石头巉岩如虎踞，凌波欲过沧江去。",
   "钟山龙盘走势来，秀色横分历阳树。",
   "四十余帝三百秋，功名事迹随东流。",
   "白马小儿谁家子，泰清之岁来关囚。",
   "金陵昔时何壮哉，席卷英豪天下来。",
   "冠盖散为烟雾尽，金舆玉座成寒灰。",
   "扣剑悲吟空咄嗟，梁陈白骨乱如麻。",
   "天子龙沈景阳井，谁歌玉树后庭花。",
   "此地伤心不能道，目下离离长春草。",
   "送尔长江万里心，他年来访南山老。"
  ],
  "title": "金陵歌送别范宣"
 },
 {
  "id": 512,
  "author": "李白",
  "paragraphs": [
   "笑矣乎，笑矣乎！君不见曲如钩，古人知尔封公侯。",
   "君不见直如弦，古人知尔死道边。",
   "张仪所以只掉三寸舌，苏秦所以不垦二倾田。",
   "笑矣乎，笑矣乎！君不见沧浪老人歌一曲，还道沧浪濯吾足。",
   "平生不解谋此身，虚作离骚遣人读。",
   "笑矣乎，笑矣乎！赵有豫让楚屈平，卖身买得千年名。",
   "巢由洗耳有何益，夷齐饿死终无成。",
   "君爱身后名，我爱眼前酒。",
   "饮酒眼前乐，虚名何处有。",
   "男儿穷通当有时，曲腰向君君不知。",
   "猛虎不看几上肉，洪𬬻不铸囊中锥。",
   "笑矣乎，笑矣乎！宁武子，朱买臣，扣角行歌背负薪。",
   "今日逢君君不识，岂得不如佯狂人。"
  ],
  "title": "笑歌行"
 },
 {
  "id": 513,
  "author": "李白",
  "paragraphs": [
   "悲来乎，悲来乎！主人有酒且莫斟，听我一曲悲来吟。",
   "悲来不吟还不笑，天下无人知我心。",
   "君有数斗酒，我有三尺琴。",
   "琴鸣酒乐两相得，一杯不啻千钧金。",
   "悲来乎，悲来乎！天虽长，地虽久，金玉满堂应不守。",
   "富贵百年能几何，死生一度人皆有。",
   "孤猿坐啼坟上月，且须一尽杯中酒。",
   "悲来乎，悲来乎！凤皇不至河无图，微子去之箕子奴。",
   "汉帝不忆李将军，楚王放却屈大夫。",
   "悲来乎，悲来乎！秦家李斯早追悔，虚名拨向身之外。",
   "范子何曾爱五湖，功成名遂身自退。",
   "剑是一夫用，书能知姓名。",
   "惠施不肯干万乘，卜式未必穷一经。",
   "还须黑头取方伯，莫谩白首为儒生。"
  ],
  "title": "悲歌行"
 },
 {
  "id": 514,
  "author": "李白",
  "paragraphs": [
   "秋浦长似秋，萧条使人愁。",
   "客愁不可度，行上东大楼。",
   "正西望长安，下见江水流。",
   "寄言向江水，汝意忆侬不。",
   "遥传一掬泪，为我达扬州。"
  ],
  "title": "秋浦歌十七首 一"
 },
 {
  "id": 515,
  "author": "李白",
  "paragraphs": [
   "秋浦猿夜愁，黄山堪白头。",
   "清溪非陇水，翻作断肠流。",
   "欲去不得去，薄游成久游。",
   "何年是归日，雨泪下孤舟。"
  ],
  "title": "秋浦歌十七首 二"
 },
 {
  "id": 516,
  "author": "李白",
  "paragraphs": [
   "秋浦锦驼鸟，人间天上稀。",
   "山鸡羞渌水，不敢照毛衣。"
  ],
  "title": "秋浦歌十七首 三"
 },
 {
  "id": 517,
  "author": "李白",
  "paragraphs": [
   "两鬓入秋浦，一朝飒已衰。",
   "猿声催白发，长短尽成丝。"
  ],
  "title": "秋浦歌十七首 四"
 },
 {
  "id": 518,
  "author": "李白",
  "paragraphs": [
   "秋浦多白猿，超腾若飞雪。",
   "牵引条上儿，饮弄水中月。"
  ],
  "title": "秋浦歌十七首 五"
 },
 {
  "id": 519,
  "author": "李白",
  "paragraphs": [
   "愁作秋浦客，强看秋浦花。",
   "山川如剡县，风日似长沙。"
  ],
  "title": "秋浦歌十七首 六"
 },
 {
  "id": 520,
  "author": "李白",
  "paragraphs": [
   "醉上山公马，寒歌宁戚牛。",
   "空吟白石烂，泪满黑貂裘。"
  ],
  "title": "秋浦歌十七首 七"
 },
 {
  "id": 521,
  "author": "李白",
  "paragraphs": [
   "秋浦千重岭，水车岭最奇。",
   "天倾欲堕石，水拂寄生枝。"
  ],
  "title": "秋浦歌十七首 八"
 },
 {
  "id": 522,
  "author": "李白",
  "paragraphs": [
   "江祖一片石，青天扫画屏。",
   "题诗留万古，绿字锦苔生。"
  ],
  "title": "秋浦歌十七首 九"
 },
 {
  "id": 523,
  "author": "李白",
  "paragraphs": [
   "千千石楠树，万万女贞林。",
   "山山白鹭满，涧涧白猿吟。",
   "君莫向秋浦，猿声碎客心。"
  ],
  "title": "秋浦歌十七首 十"
 },
 {
  "id": 524,
  "author": "李白",
  "paragraphs": [
   "水如一匹练，此地即平天。",
   "耐可乘明月，看花上酒船。"
  ],
  "title": "秋浦歌十七首 十二"
 },
 {
  "id": 525,
  "author": "李白",
  "paragraphs": [
   "渌水净素月，月明白鹭飞。",
   "郎听采菱女，一道夜歌归。"
  ],
  "title": "秋浦歌十七首 十三"
 },
 {
  "id": 526,
  "author": "李白",
  "paragraphs": [
   "炉火照天地，红星乱紫烟。",
   "赧郎明月夜，歌曲动寒川。"
  ],
  "title": "秋浦歌十七首 十四"
 },
 {
  "id": 527,
  "author": "李白",
  "paragraphs": [
   "白发三千丈，缘愁似个长。",
   "不知明镜里，何处得秋霜。"
  ],
  "title": "秋浦歌十七首 十五"
 },
 {
  "id": 528,
  "author": "李白",
  "paragraphs": [
   "秋浦田舍翁，采鱼水中宿。",
   "妻子张白鹇，结罝暎深竹。"
  ],
  "title": "秋浦歌十七首 十六"
 },
 {
  "id": 529,
  "author": "李白",
  "paragraphs": [
   "峨眉高出西极天，罗浮直与南溟连。",
   "名公绎思挥彩笔，驱山走海置眼前。",
   "满堂空翠如可扫，赤城霞气苍梧烟。",
   "洞庭潇湘意渺绵，三江七泽情洄沿。",
   "惊涛汹涌向何处，孤舟一去迷归年。",
   "征帆不动亦不旋，飘如随风落天边。",
   "心摇目断兴难尽，几时可到三山巅。",
   "西峰峥嵘喷流泉，横石蹙水波潺湲。",
   "东厓合沓蔽轻雾，深林杂树空芊绵。",
   "此中冥昧失昼夜，隐几寂听无鸣蝉。",
   "长松之下列羽客，对坐不语南昌仙。",
   "南昌仙人赵夫子，妙年历落青云士。",
   "讼庭无事罗众宾，杳然如在丹青里。",
   "五色粉图安足珍，真仙可以全吾身。",
   "若待功成拂衣去，武陵桃花笑杀人。"
  ],
  "title": "当涂赵炎少府粉图山水歌"
 },
 {
  "id": 530,
  "author": "李白",
  "paragraphs": [
   "永王正月东出师，天子遥分龙虎旗。",
   "楼船一举风波静，江汉翻为雁鹜池。"
  ],
  "title": "永王东巡歌十一首 一"
 },
 {
  "id": 531,
  "author": "李白",
  "paragraphs": [
   "三川北虏乱如麻，四海南奔似永嘉。",
   "但用东山谢安石，为君谈笑静胡沙。"
  ],
  "title": "永王东巡歌十一首 二"
 },
 {
  "id": 532,
  "author": "李白",
  "paragraphs": [
   "雷鼓嘈嘈喧武昌，云旗猎猎过寻阳。",
   "秋毫不犯三吴悦，春日遥看五色光。"
  ],
  "title": "永王东巡歌十一首 三"
 },
 {
  "id": 533,
  "author": "李白",
  "paragraphs": [
   "龙蟠虎踞帝王州，帝子金陵访古丘。",
   "春风试暖昭阳殿，明月还过𫛛鹊楼。"
  ],
  "title": "永王东巡歌十一首 四"
 },
 {
  "id": 534,
  "author": "李白",
  "paragraphs": [
   "二帝巡游俱未回，五陵松柏使人哀。",
   "诸侯不救河南地，更喜贤王远道来。"
  ],
  "title": "永王东巡歌十一首 五"
 },
 {
  "id": 535,
  "author": "李白",
  "paragraphs": [
   "丹阳北固是吴关，画出楼台云水间。",
   "千岩烽火连沧海，两岸旌旗绕碧山。"
  ],
  "title": "永王东巡歌十一首 六"
 },
 {
  "id": 536,
  "author": "李白",
  "paragraphs": [
   "王出三山按五湖，楼船跨海次陪都。",
   "战舰森森罗虎士，征帆一一引龙驹。"
  ],
  "title": "永王东巡歌十一首 七"
 },
 {
  "id": 537,
  "author": "李白",
  "paragraphs": [
   "长风挂席势难回，海动山倾古月摧。",
   "君看帝子浮江日，何似龙骧出峡来。"
  ],
  "title": "永王东巡歌十一首 八"
 },
 {
  "id": 538,
  "author": "李白",
  "paragraphs": [
   "祖龙浮海不成桥，汉武寻阳空射蛟。",
   "我王楼舰轻秦汉，却似文皇欲渡辽。"
  ],
  "title": "永王东巡歌十一首 九"
 },
 {
  "id": 539,
  "author": "李白",
  "paragraphs": [
   "帝宠贤王入楚关，扫清江汉始应还。",
   "初从云梦开朱邸，更取金陵作小山。"
  ],
  "title": "永王东巡歌十一首 十"
 },
 {
  "id": 540,
  "author": "李白",
  "paragraphs": [
   "试借君王玉马鞭，指挥戎虏坐琼筵。",
   "南风一扫胡尘静，西入长安到日边。"
  ],
  "title": "永王东巡歌十一首 十一"
 },
 {
  "id": 541,
  "author": "李白",
  "paragraphs": [
   "胡尘轻拂建章台，圣主西巡蜀道来。",
   "剑壁门高五千尺，石为楼阁九天开。"
  ],
  "title": "上皇西巡南京歌十首 一"
 },
 {
  "id": 542,
  "author": "李白",
  "paragraphs": [
   "九天开出一成都，万户千门入画图。",
   "草树云山如锦绣，秦川得及此间无。"
  ],
  "title": "上皇西巡南京歌十首 二"
 },
 {
  "id": 543,
  "author": "李白",
  "paragraphs": [
   "华阳春树号新丰，行入新都若旧宫。",
   "柳色未饶秦地绿，花光不灭上阳红。"
  ],
  "title": "上皇西巡南京歌十首 三"
 },
 {
  "id": 544,
  "author": "李白",
  "paragraphs": [
   "谁道君王行路难，六龙西幸万人欢。",
   "地转锦江成渭水，天回玉垒作长安。"
  ],
  "title": "上皇西巡南京歌十首 四"
 },
 {
  "id": 545,
  "author": "李白",
  "paragraphs": [
   "万国同风共一时，锦江何谢曲江池。",
   "石镜更明天上月，后宫亲得照蛾眉。"
  ],
  "title": "上皇西巡南京歌十首 五"
 },
 {
  "id": 546,
  "author": "李白",
  "paragraphs": [
   "濯锦清江万里流，云帆龙舸下扬州。",
   "北地虽夸上林苑，南京还有散花楼。"
  ],
  "title": "上皇西巡南京歌十首 六"
 },
 {
  "id": 547,
  "author": "李白",
  "paragraphs": [
   "锦水东流绕锦城，星桥北挂象天星。",
   "四海此中朝圣主，峨眉山下列仙庭。"
  ],
  "title": "上皇西巡南京歌十首 七"
 },
 {
  "id": 548,
  "author": "李白",
  "paragraphs": [
   "秦开蜀道置金牛，汉水元通星汉流。",
   "天子一行遗圣迹，锦城长作帝王州。"
  ],
  "title": "上皇西巡南京歌十首 八"
 },
 {
  "id": 549,
  "author": "李白",
  "paragraphs": [
   "水绿天青不起尘，风光和暖胜三秦。",
   "万国烟花随玉辇，西来添作锦江春。"
  ],
  "title": "上皇西巡南京歌十首 九"
 },
 {
  "id": 550,
  "author": "李白",
  "paragraphs": [
   "剑阁重关蜀北门，上皇归马若云屯。",
   "少帝长安开紫极，双悬日月照乾坤。"
  ],
  "title": "上皇西巡南京歌十首 十"
 },
 {
  "id": 551,
  "author": "李白",
  "paragraphs": [
   "峨眉山月半轮秋，影入平羌江水流。",
   "夜发清溪向三峡，思君不见下渝州。"
  ],
  "title": "峨眉山月歌"
 },
 {
  "id": 552,
  "author": "李白",
  "paragraphs": [
   "我在巴东三峡时，西看明月忆峨眉。",
   "月出峨眉照沧海，与人万里长相随。",
   "黄鹤楼前月华白，此中忽见峨眉客。",
   "峨眉山月还送君，风吹西到长安陌。",
   "长安大道横九天，峨眉山月照秦川。",
   "黄金狮子乘高座，白玉麈尾谈重玄。",
   "我似浮云𣨼吴越，君逢圣主游丹阙。",
   "一振高名满帝都，归时还弄峨眉月。"
  ],
  "title": "峨眉山月歌送蜀僧晏入中京"
 },
 {
  "id": 553,
  "author": "李白",
  "paragraphs": [
   "二龙争战决雌雄，赤壁楼船扫地空。",
   "烈火张天照云海，周瑜于此破曹公。",
   "君去沧江望澄碧，鲸鲵唐突留余迹。",
   "一一书来报故人，我欲因之壮心魄。"
  ],
  "title": "赤壁歌送别"
 },
 {
  "id": 554,
  "author": "李白",
  "paragraphs": [
   "忆昔娇小姿，春心亦自持。",
   "为言嫁夫婿，得免长相思。",
   "谁知嫁商贾，令人却愁苦。",
   "自从为夫妻，何曾在乡土。",
   "去年下扬州，相送黄鹤楼。",
   "眼看帆去远，心逐江水流。",
   "只言期一载，谁谓历三秋。",
   "使妾肠欲断，恨君情悠悠。",
   "东家西舍同时发，北去南来不逾月。",
   "未知行李游何方，作个音书能断绝。",
   "适来往南浦，欲问西江船。",
   "正见当垆女，红妆二八年。",
   "一种为人妻，独自多悲凄。",
   "对镜便垂泪，逢人只欲啼。",
   "不如轻薄儿，旦暮长相随。",
   "悔作商人妇，青春长别离。",
   "如今正好同懽乐，君去容华谁得知。"
  ],
  "title": "江夏行"
 },
 {
  "id": 555,
  "author": "李白",
  "paragraphs": [
   "一鹤东飞过沧海，放心散漫知何在。",
   "仙人浩歌望我来，应攀玉树长相待。",
   "尧舜之事不足惊，自余嚣嚣直可轻。",
   "巨鳌莫戴三山去，我欲蓬莱顶上行。"
  ],
  "title": "怀仙歌"
 },
 {
  "id": 556,
  "author": "李白",
  "paragraphs": [
   "玉真之仙人，时往太华峰。",
   "清晨鸣天鼓，飙歘腾双龙。",
   "弄电不辍手，行云本无踪。",
   "几时入少室，王母应相逢。"
  ],
  "title": "玉真仙人词"
 },
 {
  "id": 557,
  "author": "李白",
  "paragraphs": [
   "清溪清我心，水色异诸水。",
   "借问新安江，见底何如此。",
   "人行明镜中，鸟度屏风里。",
   "向晚猩猩啼，空悲远游子。"
  ],
  "title": "清溪行"
 },
 {
  "id": 558,
  "author": "李白",
  "paragraphs": [
   "我吟谢朓诗上语，朔风飒飒吹飞雨。",
   "谢朓已没青山空，后来继之有殷公。",
   "粉图珍裘五云色，晔如晴天散彩虹。",
   "文章彪炳光陆离，应是素娥玉女之所为。",
   "轻如松花落金粉，浓似苔锦含碧滋。",
   "远山积翠横海岛，残霞飞丹暎江草。",
   "凝毫采掇花露容，几年功成夺天造。",
   "故人赠我我不违，著令山水含清晖。",
   "顿惊谢康乐，诗兴生我衣。",
   "襟前林壑敛暝色，袖上云霞收夕霏。",
   "群仙长叹惊此物，千厓万岭相萦郁。",
   "身骑白鹿行飘飖，手翳紫芝笑披拂。",
   "相如不足跨鹔鹴，王恭鹤氅安可方。",
   "瑶台雪花数千点，片片吹落春风香。",
   "为君持此凌苍苍，上朝三十六玉皇。",
   "下窥夫子不可及，矫首相思空断肠。"
  ],
  "title": "酬殷明佐见赠五云裘歌"
 },
 {
  "id": 559,
  "author": "李白",
  "paragraphs": [
   "大鹏飞兮振八裔，中天摧兮力不济。",
   "余风激兮万世，游扶桑兮挂石袂。",
   "后人得之传此，仲尼亡兮谁为出涕。"
  ],
  "title": "临路歌"
 },
 {
  "id": 560,
  "author": "李白",
  "paragraphs": [
   "君为女萝草，妾作兔丝花。",
   "轻条不自引，为逐春风斜。",
   "百丈托远松，缠绵成一家。",
   "谁言会面易，各在青山厓。",
   "女萝发馨香，兔丝断人肠。",
   "枝枝相纠结，叶叶竞飘扬。",
   "生子不知根，因谁共芬芳。",
   "中巢双翡翠，上宿紫鸳鸯。",
   "若识二草心，海潮亦可量。"
  ],
  "title": "古意"
 },
 {
  "id": 561,
  "author": "李白",
  "paragraphs": [
   "苦竹岭头秋月辉，苦竹南枝鹧鸪飞。",
   "嫁得燕山胡雁婿，欲衔我向雁门归。",
   "山鸡翟雉来相劝，南禽多被北禽欺。",
   "紫塞严霜如剑戟，苍梧欲巢难背违。",
   "我今誓死不能去，哀鸣惊叫泪沾衣。"
  ],
  "title": "山鹧鸪词"
 },
 {
  "id": 562,
  "author": "李白",
  "paragraphs": [
   "太古历阳郡，化为洪川在。",
   "江山犹郁盘，龙虎秘光彩。",
   "蓄泄数千载，风云何霮䨴。",
   "特生勤将军，神力百夫倍。"
  ],
  "title": "历阳壮士勤将军名思齐歌"
 },
 {
  "id": 563,
  "author": "李白",
  "paragraphs": [
   "少年上人号怀素，草书天下称独步。",
   "墨池飞出北溟鱼，笔锋杀尽中山兔。",
   "八月九月天气凉，酒徒词客满高堂。",
   "笺麻素绢排数厢，宣州石砚墨色光。",
   "吾师醉后倚绳床，须臾扫尽数千张。",
   "飘风骤雨惊飒飒，落花飞雪何茫茫。",
   "起来向壁不停手，一行数字大如斗。",
   "恍恍如闻神鬼惊，时时只见龙蛇走。",
   "左盘右蹙如惊电，状同楚汉相攻战。",
   "湖南七郡凡几家，家家屏障书题遍。",
   "王逸少，张伯英，古来几许浪得名。",
   "张颠老死不足数，我师此义不师古。",
   "古来万事贵天生，何必要公孙大娘浑脱舞。"
  ],
  "title": "草书歌行"
 },
 {
  "id": 564,
  "author": "李白",
  "paragraphs": [
   "君夸通塘好，通塘胜耶溪。",
   "通塘在何处，远在寻阳西。",
   "青萝袅袅挂烟树，白鹇处处聚沙堤。",
   "石门中断平湖出，百丈金潭照云日。",
   "何处沧浪垂钓翁，鼓櫂渔歌趣非一。",
   "相逢不相识，出没绕通塘。",
   "浦边清水明素足，别有浣沙吴女郎。",
   "行尽绿潭潭转幽，疑是武陵春碧流。",
   "秦人鸡犬桃花里，将比通塘渠见羞。",
   "通塘不忍别，十去九迟回。",
   "偶逢佳境心已醉，忽有一鸟从天来。",
   "月出青山送行子，四边苦竹秋声起。",
   "长吟白雪望星河，双垂两足扬素波。",
   "梁鸿德耀会稽日，宁知此中乐事多。"
  ],
  "title": "和卢侍御通塘曲"
 },
 {
  "id": 565,
  "author": "李白",
  "paragraphs": [
   "吾爱孟夫子，风流天下闻。",
   "红颜弃轩冕，白首卧松云。",
   "醉月频中圣，迷花不事君。",
   "高山安可仰，徒此揖清芬。"
  ],
  "title": "赠孟浩然"
 },
 {
  "id": 566,
  "author": "李白",
  "paragraphs": [
   "结发未识事，所交尽豪雄。",
   "却秦不受赏，击晋宁为功。",
   "小节岂足言，退耕舂陵东。",
   "归来无产业，生事如转蓬。",
   "一朝乌裘敝，百镒黄金空。",
   "弹剑徒激昂，出门悲路穷。",
   "吾兄青云士，然诺闻诸公。",
   "所以陈片言，片言贵情通。",
   "棣华傥不接，甘与秋草同。"
  ],
  "title": "赠从兄襄阳少府皓"
 },
 {
  "id": 567,
  "author": "李白",
  "paragraphs": [
   "朔雪落吴天，从风渡溟渤。",
   "海树成阳春，江沙浩明月。",
   "兴从剡溪起，思绕梁园发。",
   "寄君郢中歌，曲罢心断绝。"
  ],
  "title": "淮海对雪赠傅霭"
 },
 {
  "id": 568,
  "author": "李白",
  "paragraphs": [
   "白田见楚老，歌咏徐安宜。",
   "制锦不择地，操刀良在兹。",
   "清风动百里，惠化闻京师。",
   "浮人若云归，耕种满郊岐。",
   "川光净麦陇，日色明桑枝。",
   "讼息但长啸，宾来或解颐。",
   "青橙拂户牖，白水流园池。",
   "游子滞安邑，怀恩未忍辞。",
   "翳君树桃李，岁晚托深期。"
  ],
  "title": "赠徐安宜"
 },
 {
  "id": 569,
  "author": "李白",
  "paragraphs": [
   "海鸟知天风，窜身鲁门东。",
   "临觞不能饮，矫翼思凌空。",
   "钟鼓不为乐，烟霜谁与同。",
   "归飞未忍去，流泪谢鸳鸿。"
  ],
  "title": "赠任城卢主簿"
 },
 {
  "id": 570,
  "author": "李白",
  "paragraphs": [
   "远海动风色，吹愁落天涯。",
   "南星变大火，热气余丹霞。",
   "光景不可回，六龙转天车。",
   "荆人泣美玉，鲁叟悲匏瓜。",
   "功业若梦里，抚琴发长嗟。",
   "裴生信英迈，屈起多才华。",
   "历抵海岱豪，结交鲁朱家。",
   "复携两少女，艳色惊荷葩。",
   "双歌入青云，但惜白日斜。",
   "穷溟出宝贝，大泽饶龙蛇。",
   "明主傥见收，烟霞路非赊。",
   "时命若不会，归应炼丹砂。"
  ],
  "title": "早秋赠裴十七仲堪"
 },
 {
  "id": 571,
  "author": "李白",
  "paragraphs": [
   "君子枉清盼，不知东走迷。",
   "离家来几月，络纬鸣中闺。",
   "桃李君不言，攀花愿成蹊。",
   "那能吐芳信，惠好相招携。",
   "我有结绿珍，久藏浊水泥。",
   "时人弃此物，乃与燕珉齐。",
   "摭拭欲赠之，申眉路无梯。",
   "辽东惭白豕，楚客羞山鸡。",
   "徒有献芹心，终流泣玉啼。",
   "祗应自索漠，留舌示山妻。"
  ],
  "title": "赠范金卿二首 一"
 },
 {
  "id": 572,
  "author": "李白",
  "paragraphs": [
   "范宰不买名，弦歌对前楹。",
   "为邦默自化，日觉冰壶清。",
   "百里鸡犬静，千庐机杼鸣。",
   "浮人少荡析，爱客多逢迎。",
   "游子睹嘉政，因之听颂声。"
  ],
  "title": "赠范金卿二首 二"
 },
 {
  "id": 573,
  "author": "李白",
  "paragraphs": [
   "皎皎鸾凤姿，飘飘神仙气。",
   "梅生亦何事，来作南昌尉。",
   "清风佐鸣琴，寂寞道为贵。",
   "一见过所闻，操持难与群。",
   "毫挥鲁邑讼，目送瀛洲云。",
   "我隐屠钓下，尔当玉石分。",
   "无由接高论，空此仰清芬。"
  ],
  "title": "赠瑕丘王少府"
 },
 {
  "id": 574,
  "author": "李白",
  "paragraphs": [
   "去年别我向何处，有人传道游江东。",
   "谓言挂席度沧海，却来应是无长风。"
  ],
  "title": "东鲁见狄博通"
 },
 {
  "id": 575,
  "author": "李白",
  "paragraphs": [
   "潮水还归海，流人却到吴。",
   "相逢问愁苦，泪尽日南珠。"
  ],
  "title": "见京兆韦参军量移东阳二首 一"
 },
 {
  "id": 576,
  "author": "李白",
  "paragraphs": [
   "闻说金华渡，东连五百滩。",
   "全胜若耶好，莫道此行难。",
   "猿啸千谿合，松风五月寒。",
   "他年一携手，摇艇入新安。"
  ],
  "title": "见京兆韦参军量移东阳二首 二"
 },
 {
  "id": 577,
  "author": "李白",
  "paragraphs": [
   "周子横山隐，开门临城隅。",
   "连峰入户牖，胜概凌方壶。",
   "时作白纻词，放歌丹阳湖。",
   "水色傲溟渤，川光秀菰蒲。",
   "当其得意时，心与天壤俱。",
   "闲云随舒卷，安识身有无。",
   "抱石耻献玉，沈泉笑探珠。",
   "羽化如可作，相携上清都。"
  ],
  "title": "赠丹阳横山周处士惟长"
 },
 {
  "id": 578,
  "author": "李白",
  "paragraphs": [
   "秋坐金张馆，繁阴昼不开。",
   "空烟迷雨色，萧飒望中来。",
   "翳翳昏垫苦，沈沈忧恨催。",
   "清秋何以慰，白酒盈吾杯。",
   "吟咏思管乐，此人已成灰。",
   "独酌聊自勉，谁贵经纶才。",
   "弹剑谢公子，无鱼良可哀。"
  ],
  "title": "玉真公主别馆苦雨赠卫尉张卿二首 一"
 },
 {
  "id": 579,
  "author": "李白",
  "paragraphs": [
   "苦雨思白日，浮云何由卷。",
   "稷卨和天人，阴阳乃骄蹇。",
   "秋霖剧倒井，昏雾横绝𪩘。",
   "欲往咫尺涂，遂成山川限。",
   "潨潨奔溜闻，浩浩惊波转。",
   "泥沙塞中途，牛马不可辨。",
   "饥从漂母食，闲缀羽陵简。",
   "园家逢秋蔬，藜藿不满眼。",
   "蟏蛸结思幽，蟋蟀伤褊浅。",
   "厨灶无青烟，刀机生绿藓。",
   "投箸解鹔鹴，换酒醉北堂。",
   "丹徒布衣者，慷慨未可量。",
   "何时黄金盘，一斛荐槟榔。",
   "功成拂衣去，摇曳沧洲傍。"
  ],
  "title": "玉真公主别馆苦雨赠卫尉张卿二首 二"
 },
 {
  "id": 580,
  "author": "李白",
  "paragraphs": [
   "谷口郑子真，躬耕在岩石。",
   "高名动京师，天下皆籍籍。",
   "斯人竟不起，云卧从所适。",
   "苟无济代心，独善亦何益。",
   "惟君家世者，偃息逢休明。",
   "谈天信浩荡，说剑纷纵横。",
   "谢公不徒然，起来为苍生。",
   "秘书何寂寂，无乃羁豪英。",
   "且复归碧山，安能恋金阙。",
   "旧宅樵渔地，蓬蒿已应没。",
   "却顾女几峰，胡颜见云月。"
  ],
  "title": "赠韦秘书子春二首 一"
 },
 {
  "id": 581,
  "author": "李白",
  "paragraphs": [
   "徒为风尘苦，一官已白须。",
   "气同万里合，访我来琼都。",
   "披云睹青天，扪虱话良图。",
   "留侯将绮里，出处未云殊。",
   "终与安社稷，功成去五湖。"
  ],
  "title": "赠韦秘书子春二首 二"
 },
 {
  "id": 582,
  "author": "李白",
  "paragraphs": [
   "太华生长松，亭亭凌霜雪。",
   "天与百尺高，岂为微飙折。",
   "桃李卖阳艳，路人行且迷。",
   "春光扫地尽，碧叶成黄泥。",
   "愿君学长松，慎勿作桃李。",
   "受屈不改心，然后知君子。"
  ],
  "title": "赠韦侍御黄裳二首 一"
 },
 {
  "id": 583,
  "author": "李白",
  "paragraphs": [
   "见君乘骢马，知上太山道。",
   "此地果摧轮，全身以为宝。",
   "我如丰年玉，弃置秋田草。",
   "但勖冰壶心，无为叹衰老。"
  ],
  "title": "赠韦侍御黄裳二首 二"
 },
 {
  "id": 584,
  "author": "李白",
  "paragraphs": [
   "我有吴越曲，无人知此音。",
   "姑苏成蔓草，麋鹿空悲吟。",
   "未夸观涛作，空郁钓鳌心。",
   "举手谢东海，虚行归故林。"
  ],
  "title": "赠薛校书"
 },
 {
  "id": 585,
  "author": "李白",
  "paragraphs": [
   "有时忽惆怅，匡坐至夜分。",
   "平明空啸咤，思欲解世纷。",
   "心随长风去，吹散万里云。",
   "羞作济南生，九十诵古文。",
   "不然拂剑起，沙漠收奇勋。",
   "老死阡陌间，何因扬清芬。",
   "夫子今管乐，英才冠三军。",
   "终与同出处，岂将沮溺群。"
  ],
  "title": "赠何七判官昌浩"
 },
 {
  "id": 586,
  "author": "李白",
  "paragraphs": [
   "汉道昔云季，群雄方战争。",
   "霸图各未立，割据资豪英。",
   "赤伏起颓运，卧龙得孔明。",
   "当其南阳时，陇亩躬自耕。",
   "鱼水三顾合，风云四海生。",
   "武侯立岷蜀，壮志吞咸京。",
   "何人先见许，但有崔州平。",
   "余亦草间人，颇怀拯物情。",
   "晚途值子玉，华发同衰荣。",
   "托意在经济，结交为弟兄。",
   "毋令管与鲍，千载独知名。"
  ],
  "title": "读诸葛武侯传书怀赠长安崔少府叔封昆季"
 },
 {
  "id": 587,
  "author": "李白",
  "paragraphs": [
   "将军少年出武威，入掌银台护紫微。",
   "平明拂剑朝天去，薄暮垂鞭醉酒归。",
   "爱子临风吹玉笛，美人向月舞罗衣。",
   "畴昔雄豪如梦里，相逢且欲醉春晖。"
  ],
  "title": "赠郭将军"
 },
 {
  "id": 588,
  "author": "李白",
  "paragraphs": [
   "少年落魄楚汉间，风尘萧瑟多苦颜。",
   "自言管葛竟谁许，长吁莫错还闭关。",
   "一朝君王垂拂拭，剖心输丹雪胸臆。",
   "忽蒙白日回景光，直上青云生羽翼。",
   "幸陪鸾辇出鸿都，身骑飞龙天马驹。",
   "王公大人借颜色，金璋紫绶来相趋。",
   "当时结交何纷纷，片言道合惟有君。",
   "待吾尽节报明主，然后相携卧白云。"
  ],
  "title": "驾去温泉后赠杨山人"
 },
 {
  "id": 589,
  "author": "李白",
  "paragraphs": [
   "汉帝长杨苑，夸胡羽猎归。",
   "子云叨侍从，献赋有光辉。",
   "激赏摇天笔，承恩赐御衣。",
   "逢君奏明主，他日共翻飞。"
  ],
  "title": "温泉侍从归逢故人"
 },
 {
  "id": 590,
  "author": "李白",
  "paragraphs": [
   "朝见裴叔则，朗如行玉山。",
   "黄河落天走东海，万里写入胸怀间。",
   "身骑白鼋不敢度，金高南山买君顾。",
   "裴回六合无相知，飘若浮云且西去。"
  ],
  "title": "赠裴十四"
 },
 {
  "id": 591,
  "author": "李白",
  "paragraphs": [
   "黄河二尺鲤，本在孟津居。",
   "点额不成龙，归来伴凡鱼。",
   "故人东海客，一见借吹嘘。",
   "风涛傥相见，更欲凌昆墟。"
  ],
  "title": "赠崔侍郎"
 },
 {
  "id": 592,
  "author": "李白",
  "paragraphs": [
   "天为国家孕英才，森森矛戟拥灵台。",
   "浩荡深谋喷江海，纵横逸气走风雷。",
   "丈夫立身有如此，一呼三军皆披靡。",
   "卫青谩作大将军，白起真成一竖子。"
  ],
  "title": "述德兼陈情上哥舒大夫"
 },
 {
  "id": 593,
  "author": "李白",
  "paragraphs": [
   "嗟予沈迷，猖獗已久。",
   "五十知非，古人尝有。",
   "立言补过，庶存不朽。",
   "包荒匿瑕，蓄此顽丑。",
   "月出致讥，贻愧皓首。",
   "感悟遂晚，事往日迁。",
   "白璧何辜，青蝇屡前。",
   "群轻折轴，下沈黄泉。",
   "众毛飞骨，上凌青天。",
   "萋斐暗成，贝锦粲然。",
   "泥沙聚埃，珠玉不鲜。",
   "洪焰烁山，发自纤烟。",
   "苍波荡日，起于微涓。",
   "交乱四国，播于八埏。",
   "拾尘掇蜂，疑圣猜贤。",
   "哀哉悲夫！谁察予之贞坚。",
   "彼妇人之猖狂，不如鹊之彊彊。",
   "彼妇人之淫昏，不如鹑之奔奔。",
   "坦荡君子，无悦簧言。",
   "擢发续罪，罪乃孔多。",
   "倾海流恶，恶无以过。",
   "人生实难，逢此织罗。",
   "积毁销金，沈忧作歌。",
   "天未丧文，其如余何。",
   "妲己灭纣，褒女惑周。",
   "天维荡覆，职此之由。",
   "汉祖吕氏，食其在傍。",
   "秦皇太后，毐亦淫荒。",
   "䗖𬟽作昏，遂掩太阳。",
   "万乘尚尔，匹夫何伤。",
   "辞殚意穷，心切理直。",
   "如或妄谈，昊天是殛。",
   "子野善听，离娄至明。",
   "神靡遁响，鬼无逃形。",
   "不我遐弃，庶昭忠诚。"
  ],
  "title": "雪谗诗赠友人"
 },
 {
  "id": 594,
  "author": "李白",
  "paragraphs": [
   "白鹤飞天书，南荆访高士。",
   "五云在岘山，果得参寥子。",
   "肮脏辞故园，昂藏入君门。",
   "天子分玉帛，百官接话言。",
   "毫墨时洒落，探玄有奇作。",
   "著论穷天人，千春秘麟阁。",
   "长揖不受官，拂衣归林峦。",
   "余亦去金马，藤萝同所欢。",
   "相思在何处，桂树青云端。"
  ],
  "title": "赠参寥子"
 },
 {
  "id": 595,
  "author": "李白",
  "paragraphs": [
   "朝饮苍梧泉，夕栖碧海烟。",
   "宁知鸾凤意，远托椅桐前。",
   "慕蔺岂曩古，攀嵇是当年。",
   "愧非黄石老，安识子房贤。",
   "功业嗟落日，容华弃徂川。",
   "一语已道意，三山期著鞭。",
   "蹉跎人间世，寥落壶中天。",
   "独见游物祖，探元穷化先。",
   "何当共携手，相与排冥筌。"
  ],
  "title": "赠饶阳张司户燧"
 },
 {
  "id": 596,
  "author": "李白",
  "paragraphs": [
   "我李百万叶，柯条布中州。",
   "天开青云器，日为苍生忧。",
   "小邑且割鸡，大刀伫烹牛。",
   "雷声动四境，惠与清漳流。",
   "弦歌咏唐尧，脱落隐簪组。",
   "心和得天真，风俗犹太古。",
   "牛羊散阡陌，夜寝不扃户。",
   "问此何以然，贤人宰吾土。",
   "举邑树桃李，垂阴亦流芬。",
   "河堤绕绿水，桑柘连青云。",
   "赵女不冶容，提笼昼成群。",
   "缲丝鸣机杼，百里声相闻。",
   "讼息鸟下堦，高卧披道帙。",
   "蒲鞭挂檐枝，示耻无扑抶。",
   "琴清月当户，人寂风入室。",
   "长啸无一言，陶然上皇逸。",
   "白玉壶冰水，壶中见底清。",
   "清光洞毫发，皎洁照群情。",
   "赵北美佳政，燕南播高名。",
   "过客览行谣，因之诵德声。"
  ],
  "title": "赠清漳明府侄聿"
 },
 {
  "id": 597,
  "author": "李白",
  "paragraphs": [
   "陶令去彭泽，茫然太古心。",
   "大音自成曲，但奏无弦琴。",
   "钓水路非远，连鳌意何深。",
   "终期龙伯国，与尔相招寻。"
  ],
  "title": "赠临洺县令皓弟"
 },
 {
  "id": 598,
  "author": "李白",
  "paragraphs": [
   "河东郭有道，于世若浮云。",
   "盛德无我位，清光独暎君。",
   "耻将鸡并食，长与凤为群。",
   "一击九千仞，相期凌紫氛。"
  ],
  "title": "赠郭季鹰"
 },
 {
  "id": 599,
  "author": "李白",
  "paragraphs": [
   "一身竟无托，远与孤蓬征。",
   "千里失所依，复将落叶幷。",
   "中途偶良朋，问我将何行。",
   "欲献济时策，此心谁见明。",
   "君王制六合，海塞无交兵。",
   "壮士伏草间，沈忧乱纵横。",
   "飘飘不得意，昨发南都城。",
   "紫燕枥下嘶，青萍匣中鸣。",
   "投躯寄天下，长啸寻豪英。",
   "耻学琅琊人，龙蟠事躬耕。",
   "富贵吾自取，建功及春荣。",
   "我愿执尔手，尔方达我情。",
   "相知同一己，岂惟弟与兄。",
   "抱子弄白云，琴歌发清声。",
   "临别意难尽，各希存令名。"
  ],
  "title": "邺中赠王大"
 },
 {
  "id": 600,
  "author": "李白",
  "paragraphs": [
   "淮水不绝涛澜高，盛德未泯生英髦。",
   "知君先负庙堂器，今日还须赠宝刀。"
  ],
  "title": "赠华州王司士"
 },
 {
  "id": 601,
  "author": "李白",
  "paragraphs": [
   "明主访贤逸，云泉今已空。",
   "二卢竟不起，万乘高其风。",
   "河上喜相得，壶中趣每同。",
   "沧州即此地，观化游无穷。",
   "水落海上清，鳌背睹方蓬。",
   "与君弄倒景，携手凌星虹。"
  ],
  "title": "赠卢征君昆弟"
 },
 {
  "id": 602,
  "author": "李白",
  "paragraphs": [
   "韩信在淮阴，少年相欺凌。",
   "屈体若无骨，壮心有所凭。",
   "一遭龙颜君，啸咤从此兴。",
   "千金答漂母，万古共嗟称。",
   "而我竟何为，寒苦坐相仍。",
   "长风入短袂，两手如怀冰。",
   "故友不相恤，新交宁见矜。",
   "摧残槛中虎，羁绁鞲上鹰。",
   "何时腾风云，搏击申所能。"
  ],
  "title": "赠新平少年"
 },
 {
  "id": 603,
  "author": "李白",
  "paragraphs": [
   "长剑一杯酒，男儿方寸心。",
   "洛阳因剧孟，托宿话胸襟。",
   "但仰山岳秀，不知江海深。",
   "长安复携手，再顾重千金。",
   "君乃𬨎轩佐，予叨翰墨林。",
   "高风摧秀木，虚弹落惊禽。",
   "不取回舟兴，而来命驾寻。",
   "扶摇应借力，桃李愿成阴。",
   "笑吐张仪舌，愁为庄舃吟。",
   "谁怜明月夜，肠断听秋砧。"
  ],
  "title": "赠崔侍郎"
 },
 {
  "id": 604,
  "author": "李白",
  "paragraphs": [
   "都尉朝天跃马归，香风吹人花乱飞。",
   "银鞍紫鞚照云日，左顾右盼生光辉。",
   "是时仆在金门里，待诏公车谒天子。",
   "长揖蒙垂国士恩，壮心剖出酬知己。",
   "一别蹉跎朝市间，青云之交不可攀。",
   "傥其公子重回顾，何必侯嬴长抱关。"
  ],
  "title": "走笔赠独孤驸马"
 },
 {
  "id": 605,
  "author": "李白",
  "paragraphs": [
   "二室凌青天，三花含紫烟。",
   "中有蓬海客，宛疑麻姑仙。",
   "道在喧莫染，迹高想已绵。",
   "时餐金鹅蘂，屡读青苔篇。",
   "八极恣游憩，九垓长周旋。",
   "下瓢酌颍水，舞鹤来伊川。",
   "还归空山上，独拂秋霞眠。",
   "萝月挂朝镜，松风鸣夜弦。",
   "潜光隐嵩岳，炼魄栖云幄。",
   "霓裳何飘飖，凤吹转绵邈。",
   "愿同西王母，下顾东方朔。",
   "紫书傥可传，铭骨誓相学。"
  ],
  "title": "赠嵩山焦炼师"
 },
 {
  "id": 606,
  "author": "李白",
  "paragraphs": [
   "陶令辞彭泽，梁鸿入会稽。",
   "我寻高士传，君与古人齐。",
   "云卧留丹壑，天书降紫泥。",
   "不知杨伯起，早晚向关西。"
  ],
  "title": "口号赠征君鸿"
 },
 {
  "id": 607,
  "author": "李白",
  "paragraphs": [
   "大鹏一日同风起，抟摇直上九万里。",
   "假令风歇时下来，犹能簸却沧溟水。",
   "世人见我恒殊调，闻余大言皆冷笑。",
   "宣父犹能畏后生，丈夫未可轻年少。"
  ],
  "title": "上李邕"
 },
 {
  "id": 608,
  "author": "李白",
  "paragraphs": [
   "列子居郑圃，不将众庶分。",
   "革侯遁南浦，常恐楚人闻。",
   "抱瓮灌秋蔬，心闲游天云。",
   "每将瓜田叟，耕种汉水𣸣。",
   "时登张公洲，入兽不乱群。",
   "井无桔槔事，门绝刺绣文。",
   "长揖二千石，远辞百里君。",
   "斯为真隐者，吾党慕清芬。"
  ],
  "title": "赠张公洲革处士"
 },
 {
  "id": 609,
  "author": "李白",
  "paragraphs": [
   "木落识岁秋，瓶冰知天寒。",
   "桂枝日已绿，拂雪凌云端。",
   "弱龄接光景，矫翼攀鸿鸾。",
   "投分三十载，荣枯同所欢。",
   "长吁望青云，镊白坐相看。",
   "秋颜入晓镜，壮发凋危冠。",
   "穷与鲍生贾，饥从漂母餐。",
   "时来极天人，道在岂吟叹。",
   "乐毅方适赵，苏秦初说韩。",
   "卷舒固在我，何事空摧残。"
  ],
  "title": "秋日炼药院镊白发赠元六兄林宗"
 },
 {
  "id": 610,
  "author": "李白",
  "paragraphs": [
   "尝高谢太傅，携妓东山门。",
   "楚舞醉碧云，吴歌断清猿。",
   "𫏐因苍生起，谈笑安黎元。",
   "余亦爱此人，丹霄冀飞翻。",
   "遭逢圣明主，敢进兴亡言。",
   "白璧竟何辜，青蝇遂成冤。",
   "一朝去京国，十载客梁园。",
   "猛犬吠九关，杀人愤精魂。",
   "皇穹雪冤枉，白日开氛昏。",
   "泰阶得夔龙，桃李满中原。",
   "倒海索明月，凌山采芳荪。",
   "愧无横草功，虚负雨露恩。",
   "迹谢云台阁，心随天马辕。",
   "夫子王佐才，而今复谁论。",
   "层飙振六翮，不日思腾骞。",
   "我纵五湖櫂，烟涛恣崩奔。",
   "梦钓子陵湍，英风缅犹存。",
   "彼希客星隐，弱植不足援。",
   "千里一回首，万里一长歌。",
   "黄鹤不复来，清风愁奈何。",
   "舟浮潇湘月，山倒洞庭波。",
   "投汨笑古人，临濠得天和。",
   "闲时田亩中，搔背牧鸡鹅。",
   "别离解相访，应在武陵多。"
  ],
  "title": "书情题蔡舍人雄"
 },
 {
  "id": 611,
  "author": "李白",
  "paragraphs": [
   "昔为大堤客，曾上山公楼。",
   "开窗碧嶂满，拂镜沧江流。",
   "高冠佩雄剑，长揖韩荆州。",
   "此地别夫子，今来思旧游。",
   "朱颜君未老，白发我先秋。",
   "壮志恐蹉跎，功名若云浮。",
   "归心结远梦，落日悬春愁。",
   "空思羊叔子，堕泪岘山头。"
  ],
  "title": "忆襄阳旧游赠马少府巨"
 },
 {
  "id": 612,
  "author": "李白",
  "paragraphs": [
   "昨夜梁园里，弟寒兄不知。",
   "庭前看玉树，肠断忆连枝。"
  ],
  "title": "对雪献从兄虞城宰"
 },
 {
  "id": 613,
  "author": "李白",
  "paragraphs": [
   "清水见白石，仙人识青童。",
   "安陵盖夫子，十岁与天通。",
   "悬河与微言，谈论安可穷。",
   "能令二千石，抚背惊神聪。",
   "挥毫赠新诗，高价掩山东。",
   "至今平原客，感激慕清风。",
   "学道北海仙，传书蘂珠宫。",
   "丹田了玉阙，白日思云空。",
   "为我草真箓，天人惭妙工。",
   "七元洞豁落，八角辉星虹。",
   "三灾荡璇玑，蛟龙翼微躬。",
   "举手谢天地，虚无齐始终。",
   "黄金满高堂，荅荷难克充。",
   "下笑世上士，沈魂北罗酆。",
   "昔日万乘坟，今成一科蓬。",
   "赠言若可重，实此轻华嵩。"
  ],
  "title": "访道安陵遇盖还为余造真箓临别留赠"
 },
 {
  "id": 614,
  "author": "李白",
  "paragraphs": [
   "胡雁拂海翼，翱翔鸣素秋。",
   "惊云辞沙朔，飘荡迷河洲。",
   "有如飞蓬人，去逐万里游。",
   "登高望浮云，仿佛如旧丘。",
   "日从海傍没，水向天边流。",
   "长啸倚孤剑，目极心悠悠。",
   "岁晏归去来，富贵安可求。",
   "仲尼七十说，历聘莫见收。",
   "鲁连逃千金，珪组岂可酬。",
   "时哉苟不会，草木为我俦。",
   "希君同携手，长往南山幽。"
  ],
  "title": "赠崔郎中宗之"
 },
 {
  "id": 615,
  "author": "李白",
  "paragraphs": [
   "绿骥本天马，素非伏枥驹。",
   "长嘶向清风，倏忽凌九区。",
   "何言西北至，却走东南隅。",
   "世道有翻覆，前期难豫图。",
   "希君一翦拂，犹可骋中衢。"
  ],
  "title": "赠崔咨议"
 },
 {
  "id": 616,
  "author": "李白",
  "paragraphs": [
   "六代帝王国，三吴佳丽城。",
   "贤人当重寄，天子借高名。",
   "巨海一边静，长江万里清。",
   "应须救赵策，未肯弃侯嬴。"
  ],
  "title": "赠升州王使君忠臣"
 },
 {
  "id": 617,
  "author": "李白",
  "paragraphs": [
   "鱼目高泰山，不如一玙璠。",
   "贤甥即明月，声价动天门。",
   "能成吾宅相，不减魏阳元。",
   "自顾寡筹略，功名安所存。",
   "五木思一掷，如绳系穷猿。",
   "枥中骏马空，堂上醉人喧。",
   "黄金久已罄，为报故交恩。",
   "闻君陇西行，使我惊心魂。",
   "与尔共飘飖，云天各飞翻。",
   "江水流或卷，此心难具论。",
   "贫家羞好客，语拙觉辞繁。",
   "三朝空错莫，对饭却惭冤。",
   "自笑我非夫，生事多契阔。",
   "蓄积万古愤，向谁得开豁。",
   "天地一浮云，此身乃毫末。",
   "忽见无端倪，太虚可包括。",
   "去去何足道，临岐空复愁。",
   "肝胆不楚越，山河亦衾裯。",
   "云龙若相从，明主会见收。",
   "成功解相访，溪水桃花流。"
  ],
  "title": "赠别从甥高五"
 },
 {
  "id": 618,
  "author": "李白",
  "paragraphs": [
   "翡翠黄金缕，绣成歌舞衣。",
   "若无云间月，谁可比光辉。",
   "秀色一如此，多为众女讥。",
   "君恩移昔爱，失宠秋风归。",
   "愁苦不窥邻，泣上流黄机。",
   "天寒素手冷，夜长烛复微。",
   "十日不满匹，鬓蓬乱若丝。",
   "犹是可怜人，容华世中稀。",
   "向君发皓齿，顾我莫相违。"
  ],
  "title": "赠裴司马"
 },
 {
  "id": 619,
  "author": "李白",
  "paragraphs": [
   "泰伯让天下，仲雍扬波涛。",
   "清风荡万古，迹与星辰高。",
   "开吴食东溟，陆氏世英髦。",
   "多君秉古节，岳立冠人曹。",
   "风流少年时，京洛事游遨。",
   "腰间延陵剑，玉带明珠袍。",
   "我昔鬬鸡徒，连延五陵豪。",
   "邀遮相组织，呵吓来煎熬。",
   "君开万丛人，鞍马皆辟易。",
   "告急清宪台，脱余北门厄。",
   "间宰江阳邑，翦棘树兰芳。",
   "城门何肃穆，五月飞秋霜。",
   "好鸟集珍木，高才列华堂。",
   "时从府中归，丝管俨成行。",
   "但苦隔远道，无由共衔觞。",
   "江北荷花开，江南杨梅熟。",
   "正好饮酒时，怀贤在心目。",
   "挂席拾海月，乘风下长川。",
   "多沽新丰醁，满载剡溪船。",
   "中途不遇人，直到尔门前。",
   "大笑同一醉，取乐平生年。"
  ],
  "title": "叙旧赠江阳宰陆调"
 },
 {
  "id": 620,
  "author": "李白",
  "paragraphs": [
   "天子思茂宰，天枝得英才。",
   "朗然清秋月，独出映吴台。",
   "落笔生绮绣，操刀振风雷。",
   "蠖屈虽百里，鹏骞望三台。",
   "退食无外事，琴堂向山开。",
   "绿水寂以闲，白云有时来。",
   "河阳富奇藻，彭泽纵名杯。",
   "所恨不见之，犹如仰昭回。",
   "元恶昔滔天，疲人散幽草。",
   "惊川无活鳞，举邑罕遗老。",
   "誓雪会稽耻，将奔宛陵道。",
   "亚相素所重，投刃应桑林。",
   "独坐伤激扬，神融一开襟。",
   "弦歌欣再理，和乐醉人心。",
   "蠹政除害马，倾巢有归禽。",
   "壶浆候君来，聚舞共讴吟。",
   "农人弃簔笠，蚕女堕缨簪。",
   "欢笑相拜贺，则知惠爱深。",
   "历职吾所闻，称贤尔为最。",
   "化洽一邦上，名驰三江外。",
   "峻节贯云霄，通方堪远大。",
   "能文变风俗，好客留轩盖。",
   "他日一来游，因之严光濑。"
  ],
  "title": "赠从孙义兴宰铭"
 },
 {
  "id": 621,
  "author": "李白",
  "paragraphs": [
   "天地为橐籥，周流行太易。",
   "造化合元符，交媾腾精魄。",
   "自然成妙用，孰知其指的。",
   "罗络四季间，绵微无一隙。",
   "日月更出没，双光岂云只。",
   "姹女乘河车，黄金充辕轭。",
   "执枢相管辖，摧伏伤羽翮。",
   "朱鸟张炎威，白虎守本宅。",
   "相煎成苦老，消铄凝津液。",
   "髣髴明窗尘，死灰同至寂。",
   "捣冶入赤色，十二周律历。",
   "赫然称大还，与道本无隔。",
   "白日可抚弄，清都在咫尺。",
   "北酆落死名，南斗上生籍。",
   "抑予是何者，身在方士格。",
   "才术信纵横，世途自轻掷。",
   "吾求仙弃俗，君晓损胜益。",
   "不向金阙游，思为玉皇客。",
   "鸾车速风电，龙骑无鞭策。",
   "一举上九天，相携同所适。"
  ],
  "title": "草创大还赠柳官迪"
 },
 {
  "id": 622,
  "author": "李白",
  "paragraphs": [
   "双珠出海底，俱是连城珍。",
   "明月两特达，余辉傍照人。",
   "英声振名都，高价动殊邻。",
   "岂伊箕山故，特以风期亲。",
   "惟昔不自媒，担簦西入秦。",
   "攀龙九天上，忝列岁星臣。",
   "布衣侍丹墀，密勿草丝纶。",
   "才微惠渥重，谗巧生缁磷。",
   "一去已十载，今来复盈旬。",
   "清霜入晓鬓，白露生衣巾。",
   "侧见绿水亭，开门列华茵。",
   "千金散义士，四坐无凡宾。",
   "欲折月中桂，持为寒者薪。",
   "路傍已窃笑，天路将何因。",
   "垂恩傥丘山，报德有微身。"
  ],
  "title": "赠崔司户文昆季"
 },
 {
  "id": 623,
  "author": "李白",
  "paragraphs": [
   "李斯未相秦，且逐东门兔。",
   "宋玉事襄王，能为高唐赋。",
   "常闻绿水曲，忽此相逢遇。",
   "扫洒青天开，豁然披云雾。",
   "葳甤紫鸾鸟，巢在昆山树。",
   "惊风西北吹，飞落南溟去。",
   "早怀经济策，特受龙颜顾。",
   "白玉栖青蝇，君臣忽行路。",
   "人生感分义，贵欲呈丹素。",
   "何日清中原，相期廓天步。"
  ],
  "title": "赠溧阳宋少府陟"
 },
 {
  "id": 624,
  "author": "李白",
  "paragraphs": [
   "陶令日日醉，不知五柳春。",
   "素琴本无弦，漉酒用葛巾。",
   "清风北窗下，自谓羲皇人。",
   "何时到栗里，一见平生亲。"
  ],
  "title": "戏赠郑溧阳"
 },
 {
  "id": 625,
  "author": "李白",
  "paragraphs": [
   "昔在朗陵东，学禅白眉空。",
   "大地了镜彻，回旋寄轮风。",
   "揽彼造化力，持为我神通。",
   "晚谒泰山君，亲见日没云。",
   "中夜卧山月，拂衣逃人群。",
   "授余金仙道，旷劫未始闻。",
   "冥机发天光，独朗谢垢氛。",
   "虚舟不系物，观化游江𣸣。",
   "江𣸣遇同声，道崖乃僧英。",
   "说法动海岳，游方化公卿。",
   "手秉玉麈尾，如登白楼亭。",
   "微言注百川，亹亹信可听。",
   "一风鼓群有，万籁各自鸣。",
   "启闭八窗牖，托宿掣电霆。",
   "自言历天台，搏壁蹑翠屏。",
   "凌兢石桥去，恍惚入青冥。",
   "昔往今来归，绝景无不经。",
   "何日更携手，乘杯向蓬瀛。"
  ],
  "title": "赠僧崖公"
 },
 {
  "id": 626,
  "author": "李白",
  "paragraphs": [
   "朝登北湖亭，遥望瓦屋山。",
   "天清白露下，始觉秋风还。",
   "游子托主人，仰观眉睫间。",
   "目色送飞鸿，邈然不可攀。",
   "长吁相劝勉，何事来吴关。",
   "闻有贞义女，振穷溧水湾。",
   "清光了在眼，白日如披颜。",
   "高坟五六墩，崒兀栖猛虎。",
   "遗迹翳九泉，芳名动千古。",
   "子胥昔乞食，此女倾壶浆。",
   "运开展宿愤，入楚鞭平王。",
   "凛冽天地间，闻名若怀霜。",
   "壮夫或未达，十步九太行。",
   "与君拂衣去，万里同翱翔。"
  ],
  "title": "游溧阳北湖亭望瓦屋山怀古赠同旅"
 },
 {
  "id": 627,
  "author": "李白",
  "paragraphs": [
   "马上相逢揖马鞭，客中相见客中怜。",
   "欲邀击筑悲歌饮，正值倾家无酒钱。",
   "江东风光不借人，枉杀落花空自春。",
   "黄金逐手快意尽，昨日破产今朝贫。",
   "丈夫何事空啸傲，不如烧却头上巾。",
   "君为进士不得进，我被秋霜生旅鬓。",
   "时清不及英豪人，三尺童儿重廉蔺。",
   "匣中盘剑装䱜鱼，闲在腰间未用渠。",
   "且将换酒与君醉，醉归托宿吴专诸。"
  ],
  "title": "醉后赠从甥高镇"
 },
 {
  "id": 628,
  "author": "李白",
  "paragraphs": [
   "秋浦旧萧索，公庭人吏稀。",
   "因君树桃李，此地忽芳菲。",
   "摇笔望白云，开帘当翠微。",
   "时来引山月，纵酒酣清晖。",
   "而我爱夫子，淹留未忍归。"
  ],
  "title": "崔秋浦柳少府"
 },
 {
  "id": 629,
  "author": "李白",
  "paragraphs": [
   "吾爱崔秋浦，宛然陶令风。",
   "门前五杨柳，井上二梧桐。",
   "山鸟下厅事，檐花落酒中。",
   "怀君未忍去，惆怅意无穷。"
  ],
  "title": "赠崔秋浦三首 一"
 },
 {
  "id": 630,
  "author": "李白",
  "paragraphs": [
   "崔令学陶令，北窗常昼眠。",
   "抱琴时弄月，取意任无弦。",
   "见客但倾酒，为官不爱钱。",
   "东皋春事起，种黍早归田。"
  ],
  "title": "赠崔秋浦三首 二"
 },
 {
  "id": 631,
  "author": "李白",
  "paragraphs": [
   "河阳花作县，秋浦玉为人。",
   "地逐名贤好，风随惠化春。",
   "水从天汉落，山逼画屏新。",
   "应念金门客，投沙吊楚臣。"
  ],
  "title": "赠崔秋浦三首 三"
 },
 {
  "id": 632,
  "author": "李白",
  "paragraphs": [
   "昔在九江上，遥望九华峰。",
   "天河挂绿水，秀出九芙蓉。",
   "我欲一挥手，谁人可相从。",
   "君为东道主，于此卧云松。"
  ],
  "title": "望九华赠青阳韦仲堪"
 },
 {
  "id": 633,
  "author": "李白",
  "paragraphs": [
   "昔别黄鹤楼，蹉跎淮海秋。",
   "俱飘零落叶，各散洞庭流。",
   "中年不相见，蹭蹬游吴越。",
   "何处我思君，天台绿萝月。",
   "会稽风月好，却绕剡溪回。",
   "云山海上出，人物镜中来。",
   "一度浙江北，十年醉楚台。",
   "荆门倒屈宋，梁苑倾邹枚。",
   "苦笑我夸诞，知音安在哉。",
   "大盗割鸿沟，如风扫秋叶。",
   "吾非济代人，且隐屏风叠。",
   "中夜天中望，忆君思见君。",
   "明朝拂衣去，永与海鸥群。"
  ],
  "title": "赠王判官时余归隐居庐山屏风叠"
 },
 {
  "id": 634,
  "author": "李白",
  "paragraphs": [
   "月化五白龙，翻飞凌九天。",
   "胡沙惊北海，电扫洛阳川。",
   "虏箭雨宫阙，皇舆成播迁。",
   "英王受庙略，秉钺清南边。",
   "云旗卷海雪，金戟罗江烟。",
   "聚散百万人，弛张在一贤。",
   "霜台降群彦，水国奉戎旃。",
   "绣服开宴语，天人借楼船。",
   "如登黄金台，遥谒紫霞仙。",
   "卷身编蓬下，冥机四十年。",
   "宁知草间人，腰下有龙泉。",
   "浮云在一决，誓欲清幽燕。",
   "愿与四座公，静谈金匮篇。",
   "齐心戴朝恩，不惜微躯捐。",
   "所冀旄头灭，功成追鲁连。"
  ],
  "title": "在水军宴赠幕府诸侍御"
 },
 {
  "id": 635,
  "author": "李白",
  "paragraphs": [
   "马如一匹练，明日过吴门。",
   "乃是要离客，西来欲报恩。",
   "笑开燕匕首，拂拭竟无言。",
   "狄犬吠清洛，天津成塞垣。",
   "爱子隔东鲁，空悲断肠猿。",
   "林回弃白璧，千里阻同奔。",
   "君为我致之，轻赍涉淮原。",
   "精诚合天道，不愧远游魂。"
  ],
  "title": "赠武十七谔幷序"
 },
 {
  "id": 636,
  "author": "李白",
  "paragraphs": [
   "阮籍为太守，乘驴上东平。",
   "剖竹十日间，一朝风化清。",
   "偶来拂衣去，谁测主人情。",
   "夫子理宿松，浮云知古城。",
   "扫地物莽然，秋来百草生。",
   "飞鸟还旧巢，迁人返躬耕。",
   "何惭宓子贱，不减陶渊明。",
   "吾知千载后，却掩二贤名。"
  ],
  "title": "赠闾丘宿松"
 },
 {
  "id": 637,
  "author": "李白",
  "paragraphs": [
   "胡马渡洛水，血流征战场。",
   "千门闭秋景，万姓危朝霜。",
   "贤相燮元气，再欣海县康。",
   "台庭有夔龙，列宿粲成行。",
   "羽翼三元圣，发辉两太阳。",
   "应念覆盆下，雪泣拜天光。"
  ],
  "title": "狱中上崔相涣"
 },
 {
  "id": 638,
  "author": "李白",
  "paragraphs": [
   "独坐清天下，专征出海隅。",
   "九江皆渡虎，三郡尽还珠。",
   "组练明秋浦，楼船入郢都。",
   "风高初选将，月满欲平胡。",
   "杀气横千里，军声动九区。",
   "白猿惭剑术，黄石借兵符。",
   "戎虏行当翦，鲸鲵立可诛。",
   "自怜非剧孟，何以佐良图。"
  ],
  "title": "中丞宋公以吴兵三千赴河南军次寻阳脱余之囚参谋幕府因赠之"
 },
 {
  "id": 639,
  "author": "李白",
  "paragraphs": [
   "昔在长安醉花柳，五侯七贵同杯酒。",
   "气岸遥凌豪士前，风流肯落他人后。",
   "夫子红颜我少年，章台走马著金鞭。",
   "文章献纳麒麟殿，歌舞淹留玳瑁筵。",
   "与君自谓长如此，宁知草动风尘起。",
   "函谷忽惊胡马来，秦宫桃李向明开。",
   "我愁远谪夜郎去，何日金鸡放赦回。"
  ],
  "title": "流夜郎赠辛判官"
 },
 {
  "id": 640,
  "author": "李白",
  "paragraphs": [
   "东平刘公干，南国秀余芳。",
   "一鸣即朱绂，五十佩银章。",
   "饮冰事戎幕，衣锦华水乡。",
   "铜官几万人，诤讼清玉堂。",
   "吐言贵珠玉，落笔回风霜。",
   "而我谢明主，衔哀投夜郎。",
   "归家酒债多，门客粲成行。",
   "高谈满四座，一日倾千觞。",
   "所求竟无绪，裘马欲摧藏。",
   "主人若不顾，明发钓沧浪。"
  ],
  "title": "赠刘都使"
 },
 {
  "id": 641,
  "author": "李白",
  "paragraphs": [
   "安石在东山，无心济天下。",
   "一起振横流，功成复潇洒。",
   "大贤有卷舒，季叶轻风雅。",
   "匡复属何人，君为知音者。",
   "传闻武安将，气振长平瓦。",
   "燕赵期洗清，周秦保宗社。",
   "登朝若有言，为访南迁贾。"
  ],
  "title": "赠常侍御"
 },
 {
  "id": 642,
  "author": "李白",
  "paragraphs": [
   "少年解长剑，投赠即分离。",
   "何不断犀象，精光暗往时。",
   "蹉跎君自惜，窜逐我因谁。",
   "地远虞翻老，秋深宋玉悲。",
   "空摧芳桂色，不屈古松姿。",
   "感激平生意，劳歌寄此辞。"
  ],
  "title": "赠易秀才"
 },
 {
  "id": 643,
  "author": "李白",
  "paragraphs": [
   "天上白玉京，十二楼五城。",
   "仙人抚我顶，结发受长生。",
   "误逐世间乐，颇穷理乱情。",
   "九十六圣君，浮云挂空名。",
   "天地赌一掷，未能望战争。",
   "试涉霸王略，将期轩冕荣。",
   "时命乃大谬，弃之海上行。",
   "学剑翻自哂，为文竟何成。",
   "剑非万人敌，文窃四海声。",
   "儿戏不足道，五噫出西京。",
   "临当欲去时，慷慨泪沾缨。",
   "叹君倜傥才，标举冠群英。",
   "开筵引祖帐，慰此远徂征。",
   "鞍马若浮云，送余骠骑亭。",
   "歌钟不尽意，白日落昆明。",
   "十月到幽州，戈鋋若罗星。",
   "君王弃北海，扫地借长鲸。",
   "呼吸走百川，燕然可摧倾。",
   "心知不得语，却欲栖蓬瀛。",
   "弯弧惧天狼，挟矢不敢张。",
   "揽涕黄金台，呼天哭昭王。",
   "无人贵骏骨，𫘧耳空腾骧。",
   "乐毅傥再生，于今亦奔亡。",
   "蹉跎不得意，驱马还贵乡。",
   "逢君听弦歌，肃穆坐华堂。",
   "百里独太古，陶然卧羲皇。",
   "征乐昌乐馆，开筵列壶觞。",
   "贤豪间青娥，对烛俨成行。",
   "醉舞纷绮席，清歌绕飞梁。",
   "欢娱未终朝，秩满归咸阳。",
   "祖道拥万人，供帐遥相望。",
   "一别隔千里，荣枯异炎凉。",
   "炎凉几度改，九土中横溃。",
   "汉甲连胡兵，沙尘暗云海。",
   "草木摇杀气，星辰无光彩。",
   "白骨成丘山，苍生竟何罪。",
   "函关壮帝居，国命悬哥舒。",
   "长戟三十万，开门纳凶渠。",
   "公卿如犬羊，忠谠醢与葅。",
   "二圣出游豫，两京遂丘墟。",
   "帝子许专征，秉旄控强楚。",
   "节制非桓文，军师拥熊虎。",
   "人心失去就，贼势腾风雨。",
   "惟君固房陵，诚节冠终古。",
   "仆卧香炉顶，餐霞漱瑶泉。",
   "门开九江转，枕下五湖连。",
   "半夜水军来，浔阳满旌旃。",
   "空名适自误，迫胁上楼船。",
   "徒赐五百金，弃之若浮烟。",
   "辞官不受赏，翻谪夜郎天。",
   "夜郎万里道，西上令人老。",
   "扫荡六合清，仍为负霜草。",
   "日月无偏照，何由诉苍昊。",
   "良牧称神明，深仁恤交道。",
   "一忝青云客，三登黄鹤楼。",
   "顾惭祢处士，虚对鹦鹉洲。",
   "樊山霸气尽，寥落天地秋。",
   "江带峨眉雪，川横三峡流。",
   "万舸此中来，连帆过扬州。",
   "送此万里目，旷然散我愁。",
   "纱窗倚天开，水树绿如发。",
   "窥日畏衔山，促酒喜得月。",
   "吴娃与越艳，窈窕夸铅红。",
   "呼来上云梯，含笑出帘栊。",
   "对客小垂手，罗衣舞春风。",
   "宾跪请休息，主人情未极。",
   "览君荆山作，江鲍堪动色。",
   "清水出芙蓉，天然去雕饰。",
   "逸兴横素襟，无时不招寻。",
   "朱门拥虎士，列戟何森森。",
   "剪凿竹石开，萦流涨清深。",
   "登台坐水阁，吐论多英音。",
   "片辞贵白壁，一诺轻黄金。",
   "谓我不愧君，青鸟明丹心。",
   "五色云间鹊，飞鸣天上来。",
   "传闻赦书至，却放夜郎回。",
   "暖气变寒谷，炎烟生死灰。",
   "君登凤池去，忽弃贾生才。",
   "桀犬尚吠尧，匈奴笑千秋。",
   "中夜四五叹，常为大国忧。",
   "旌斾夹两山，黄河当中流。",
   "连鸡不得进，饮马空夷犹。",
   "安得羿善射，一箭落旄头。"
  ],
  "title": "经乱离后天恩流夜郎忆旧游书怀赠江夏韦太守良宰"
 },
 {
  "id": 644,
  "author": "李白",
  "paragraphs": [
   "凤凰丹禁里，衔出紫泥书。",
   "昔放三湘去，今还万死余。",
   "仙郎久为别，客舍问何如。",
   "涸辙思流水，浮云失旧居。",
   "多惭华省贵，不以逐臣疏。",
   "复如竹林下，叨陪芳宴初。",
   "希君生羽翼，一化北溟鱼。"
  ],
  "title": "江夏使君叔席上赠史郎中"
 },
 {
  "id": 645,
  "author": "李白",
  "paragraphs": [
   "大梁贵公子，气盖苍梧云。",
   "若无三千客，谁道信陵君。",
   "救赵复存魏，英威天下闻。",
   "邯郸能屈节，访博从毛薛。",
   "夷门得隐沦，而与侯生亲。",
   "仍要鼓刀者，乃是袖槌人。",
   "好士不尽心，何能保其身。",
   "多君重然诺，意气遥相托。",
   "五马入市门，金鞍照城郭。",
   "都忘虎竹贵，且与荷衣乐。",
   "去去桃花源，何时见归轩。",
   "相思无终极，肠断朗江猿。"
  ],
  "title": "博平郑太守自庐山千里相寻入江夏北市门见访却之武陵立马赠别"
 },
 {
  "id": 646,
  "author": "李白",
  "paragraphs": [
   "汉求季布鲁朱家，楚逐伍胥去章华。",
   "万里南迁夜郎国，三年归及长风沙。",
   "闻道青云贵公子，锦帆游戏西江水。",
   "人疑天上坐楼船，水净霞明两重绮。",
   "相约相期何太深，棹歌摇艇月中寻。",
   "不同珠履三千客，别欲论交一片心。"
  ],
  "title": "江上赠窦长史"
 },
 {
  "id": 647,
  "author": "李白",
  "paragraphs": [
   "天落白玉棺，王乔辞叶县。",
   "一去未千年，汉阳复相见。",
   "犹乘飞凫舃，尚识仙人面。",
   "鬓发何青青，童颜皎如练。",
   "吾曾弄海水，清浅嗟三变。",
   "果惬麻姑言，时光速流电。",
   "与君数杯酒，可以穷欢宴。",
   "白云归去来，何事坐交战。"
  ],
  "title": "赠王汉阳"
 },
 {
  "id": 648,
  "author": "李白",
  "paragraphs": [
   "闻君罢官意，我抱汉川湄。",
   "借问久疏索，何如听讼时。",
   "天清江月白，心静海鸥知。",
   "应念投沙客，空余吊屈悲。"
  ],
  "title": "赠汉阳辅录事二首 一"
 },
 {
  "id": 649,
  "author": "李白",
  "paragraphs": [
   "鹦鹉洲横汉阳渡，水引寒烟没江树。",
   "南浦登楼不见君，君今罢官在何处？",
   "汉口双鱼白锦鳞，令传尺素报情人。",
   "其中字数无多少，祗是相思秋复春。"
  ],
  "title": "赠汉阳辅录事二首 二"
 },
 {
  "id": 650,
  "author": "李白",
  "paragraphs": [
   "胡骄马惊沙尘起，胡雏饮马天津水。",
   "君为张掖近酒泉，我窜三巴九千里。",
   "天地再新法令宽，夜郎迁客带霜寒。",
   "西忆故人不可见，东风吹梦到长安。",
   "宁期此地忽相遇，惊喜茫如堕烟雾。",
   "玉箫金管喧四筵，苦心不得申长句。",
   "昨日绣衣倾绿尊，病如桃李竟何言。",
   "昔骑天子大宛马，今乘款段诸侯门。",
   "赖遇南平豁方寸，复兼夫子持清论。",
   "有似山开万里云，四望青天解人闷。",
   "人闷还心闷，苦辛长苦辛。",
   "愁来饮酒二千石，寒灰重暖生阳春。",
   "山公醉后能骑马，别是风流贤主人。",
   "头陀云月多僧气，山水何曾称人意。",
   "不然鸣笳按鼓戏沧流，呼取江南女儿歌櫂讴。",
   "我且为君槌碎黄鹤楼，君亦为吾倒却鹉鹦洲。",
   "赤壁争雄如梦里，且须歌舞宽离忧。"
  ],
  "title": "江夏赠韦南陵冰"
 },
 {
  "id": 651,
  "author": "李白",
  "paragraphs": [
   "秋色无远近，出门尽寒山。",
   "白云遥相识，待我苍梧间。",
   "借问卢耽鹤，西飞几岁还。"
  ],
  "title": "赠卢司户"
 },
 {
  "id": 652,
  "author": "李白",
  "paragraphs": [
   "少年不得意，落魄无安居。",
   "愿随任公子，欲钓吞舟鱼。",
   "常时饮酒逐风景，壮心遂与功名疏。",
   "兰生谷底人不锄，云在高山空卷舒。",
   "汉家天子驰驷马，赤军蜀道迎相如。",
   "天门九重谒圣人，龙颜一解四海春。",
   "彤庭左右呼万岁，拜贺明主收沈沦。",
   "翰林秉笔回英眄，麟阁峥嵘谁可见。",
   "承恩初入银台门，著书独在金銮殿。",
   "龙钩雕镫白玉鞍，象床绮席黄金盘。",
   "当时笑我微贱者，却来请谒为交欢。",
   "一朝谢病游江海，畴昔相知几人在。",
   "前门长揖后门关，今日结交明日改。",
   "爱君山岳心不移，随君云雾迷所为。",
   "梦得池塘生春草，使我长价登楼诗。",
   "别后遥传临海作，可见羊何共和之。"
  ],
  "title": "赠从弟南平太守之遥二首 一"
 },
 {
  "id": 653,
  "author": "李白",
  "paragraphs": [
   "东平与南平，今古两步兵。",
   "素心爱美酒，不是顾专城。",
   "谪官桃源去，寻花几处行。",
   "秦人如旧识，出户笑相迎。"
  ],
  "title": "赠从弟南平太守之遥二首 二"
 },
 {
  "id": 654,
  "author": "李白",
  "paragraphs": [
   "绣衣柱史何昂藏，铁冠白笔横秋霜。",
   "三军论事多引纳，堦前虎士罗干将。",
   "虽无二十五老者，且有一翁钱少阳。",
   "眉如松雪齐四皓，调笑可以安储皇。",
   "君能礼此最下士，九州拭目瞻清光。"
  ],
  "title": "赠潘侍御论钱少阳"
 },
 {
  "id": 655,
  "author": "李白",
  "paragraphs": [
   "竹实满秋浦，凤来何苦饥。",
   "还同月下鹊，三绕未安枝。",
   "夫子即琼树，倾柯拂羽仪。",
   "怀君恋明德，归去日相思。"
  ],
  "title": "赠柳圆"
 },
 {
  "id": 656,
  "author": "李白",
  "paragraphs": [
   "黄口为人罗，白龙乃鱼服。",
   "得罪岂怨天，以愚陷网目。",
   "鲸鲵未翦灭，豺狼屡翻覆。",
   "悲作楚地囚，何日秦庭哭。",
   "遭逢二明主，前后两迁逐。",
   "去国愁夜郎，投身窜荒谷。",
   "半道雪屯蒙，旷如鸟出笼。",
   "遥欣克复美，光武安可同。",
   "天子巡剑阁，储皇守扶风。",
   "扬袂正北辰，开襟揽群雄。",
   "胡兵出月窟，雷破关之东。",
   "左扫因右拂，旋收洛阳宫。",
   "回舆入咸京，席卷六合通。",
   "叱咤开帝业，手成天地功。",
   "大驾还长安，两日忽再中。",
   "一朝让宝位，剑玺传无穷。",
   "愧无秋豪力，谁念矍铄翁。",
   "弋者何所慕，高飞仰冥鸿。",
   "弃剑学丹砂，临𬬻双玉童。",
   "寄言息夫子，岁晚陟方蓬。"
  ],
  "title": "流夜郎半道承恩放还兼欣克复之美书怀示息秀才"
 },
 {
  "id": 657,
  "author": "李白",
  "paragraphs": [
   "神器难窃弄，天狼窥紫宸。",
   "六龙迁白日，四海暗胡尘。",
   "昊穹降元宰，君子方经纶。",
   "澹然养浩气，歘起持大钧。",
   "秀骨象山岳，英谋合鬼神。",
   "佐汉解鸿门，生唐为后身。",
   "拥旄秉金钺，伐鼓乘朱轮。",
   "虎将如雷霆，总戎向东巡。",
   "诸侯拜马首，猛士骑鲸鳞。",
   "泽被鱼鸟悦，令行草木春。",
   "圣智不失时，建功及良辰。",
   "丑虏安足纪，可贻帼与巾。",
   "倒泻溟海珠，尽为入幕珍。",
   "冯异献赤伏，邓生倏来臻。",
   "庶同昆阳举，再睹汉仪新。",
   "昔为管将鲍，中奔吴隔秦。",
   "一生欲报主，百代思荣亲。",
   "其事竟不就，哀哉难重陈。",
   "卧病宿松山，苍茫空四邻。",
   "风云激壮志，枯槁惊常伦。",
   "闻君自天来，目张气益振。",
   "亚夫得剧孟，敌国空无人。",
   "扪虱对桓公，愿得论悲辛。",
   "大块方噫气，何辞鼓青苹。",
   "斯言傥不合，归老汉江滨。"
  ],
  "title": "赠张相镐二首 一"
 },
 {
  "id": 658,
  "author": "李白",
  "paragraphs": [
   "本家陇西人，先为汉边将。",
   "功略葢天地，名飞青云上。",
   "苦战竟不侯，富年颇惆怅。",
   "世传崆峒勇，气激金风壮。",
   "英烈遗厥孙，百代神犹王。",
   "十五观奇书，作赋凌相如。",
   "龙颜惠殊宠，麟阁凭天居。",
   "晚途未云已，蹭蹬遭谗毁。",
   "想像晋末时，崩腾胡尘起。",
   "衣冠陷锋镝，戎虏盈朝市。",
   "石勒窥神州，刘聪劫天子。",
   "抚剑夜吟啸，雄心日千里。",
   "誓欲斩鲸鲵，澄清洛阳水。",
   "六合洒霖雨，万物无雕枯。",
   "我挥一杯水，自笑何区区。",
   "因人耻成事，贵欲决良图。",
   "灭虏不言功，飘然陟蓬壶。",
   "惟有安期舃，留之沧海隅。"
  ],
  "title": "赠张相镐二首 二"
 },
 {
  "id": 659,
  "author": "李白",
  "paragraphs": [
   "同州隔秋浦，闻吟猛虎词。",
   "晨朝来借问，知是谢杨儿。"
  ],
  "title": "闻谢杨儿吟猛虎词因此有赠"
 },
 {
  "id": 660,
  "author": "李白",
  "paragraphs": [
   "夜到清溪宿，主人碧岩里。",
   "檐楹挂星斗，枕席响风水。",
   "月落西山时，啾啾夜猿起。"
  ],
  "title": "宿清溪主人"
 },
 {
  "id": 661,
  "author": "李白",
  "paragraphs": [
   "邯郸四十万，同日陷长平。",
   "能回造化笔，或冀一人生。"
  ],
  "title": "系寻阳上崔相涣三首 一"
 },
 {
  "id": 662,
  "author": "李白",
  "paragraphs": [
   "毛遂不堕井，曾参宁杀人。",
   "虚言误公子，投杼惑慈亲。",
   "白璧双明月，方知一玉真。"
  ],
  "title": "系寻阳上崔相涣三首 二"
 },
 {
  "id": 663,
  "author": "李白",
  "paragraphs": [
   "虚传一片雨，枉作阳台神。",
   "纵为梦里相随去，不是襄王倾国人。"
  ],
  "title": "系寻阳上崔相涣三首 三"
 },
 {
  "id": 664,
  "author": "李白",
  "paragraphs": [
   "贾生西望忆京华，湘浦南迁莫怨嗟。",
   "圣主恩深汉文帝，怜君不遣到长沙。"
  ],
  "title": "巴陵赠贾舍人"
 },
 {
  "id": 665,
  "author": "李白",
  "paragraphs": [
   "去国客行远，还山秋梦长。",
   "梧桐落金井，一叶飞银床。",
   "觉罢揽明镜，鬓毛飒已霜。",
   "良图委蔓草，古貌成枯桑。",
   "欲道心下事，时人疑夜光。",
   "因为洞庭叶，飘落之潇湘。",
   "令弟经济士，谪居我何伤。",
   "潜虬隐尺水，著论谈兴亡。",
   "客遇王子乔，口传不死方。",
   "入洞过天地，登真朝玉皇。",
   "吾将抚尔背，挥手遂翱翔。"
  ],
  "title": "赠别舍人弟台卿之江南"
 },
 {
  "id": 666,
  "author": "李白",
  "paragraphs": [
   "书秃千兔毫，诗裁两牛腰。",
   "笔踪起龙虎，舞袖拂云霄。",
   "双歌二胡姬，更奏远清朝。",
   "举酒挑朔雪，从君不相饶。"
  ],
  "title": "醉后赠王历阳"
 },
 {
  "id": 667,
  "author": "李白",
  "paragraphs": [
   "北堂千万寿，侍奉有光辉。",
   "先同稚子舞，更著老莱衣。",
   "因为小儿啼，醉倒月下归。",
   "人闻无此乐，此乐世中稀。"
  ],
  "title": "赠历阳褚司马"
 },
 {
  "id": 668,
  "author": "李白",
  "paragraphs": [
   "有身莫犯飞龙鳞，有手莫辫猛虎须。",
   "君看昔日汝南市，白头仙人隐玉壶。",
   "子猷闻风动窗竹，相邀共醉杯中绿。",
   "历阳何异山阴时，白雪飞花乱人目。",
   "君家有酒我何愁，客多乐酣秉烛游。",
   "谢尚自能鸜鹆舞，相如免脱鹔鹴裘。",
   "清晨鼓櫂过江去，千里相思明月楼。"
  ],
  "title": "对雪醉后赠王历阳"
 },
 {
  "id": 669,
  "author": "李白",
  "paragraphs": [
   "白若白鹭鲜，清如清唳蝉。",
   "受气有本性，不为外物迁。",
   "饮水箕山上，食雪首阳颠。",
   "回车避朝歌，掩口去盗泉。",
   "岧峣广成子，倜傥鲁仲连。",
   "卓绝二公外，丹心无间然。",
   "昔攀六龙飞，今作百炼铅。",
   "怀恩欲报主，投佩向北燕。",
   "弯弓绿弦开，满月不惮坚。",
   "闲骑骏马猎，一射两虎穿。",
   "回旋若流光，转背落双鸢。",
   "胡虏三叹息，兼知五兵权。",
   "枪枪突云将，却掩我之妍。",
   "多逢剿绝儿，先著祖生鞭。",
   "据鞍空矍铄，壮志竟谁宣。",
   "蹉跎复来归，忧恨坐相煎。",
   "无风难破浪，失计长江边。",
   "危苦惜颓光，金波忽三圆。",
   "时游敬亭上，闲听松风眠。",
   "或弄宛溪月，虚舟信洄沿。",
   "颜公二十万，尽付酒家钱。",
   "兴发每取之，聊向醉中仙。",
   "过此无一事，静谈秋水篇。",
   "君从九卿来，水国有丰年。",
   "鱼盐满市井，布帛如云烟。",
   "下马不作威，冰壶照清川。",
   "霜眉邑中叟，皆美太守贤。",
   "时时慰风俗，往往出东田。",
   "竹马数小儿，拜迎白鹿前。",
   "含笑问使君，日晚可回旋。",
   "遂归池上酌，掩抑清风弦。",
   "曾标横浮云，下抚谢朓肩。",
   "楼高碧海出，树古青萝悬。",
   "光禄紫霞杯，伊昔忝相传。",
   "良图扫沙漠，别梦绕旌旃。",
   "富贵日成疏，愿言杳无缘。",
   "登龙有直道，倚玉阻芳筵。",
   "敢献绕朝策，思同郭泰船。",
   "何言一水浅，似隔九重天。",
   "崔生何傲岸，纵酒复谈玄。",
   "身为名公子，英才苦迍邅。",
   "鸣凤托高梧，凌风何翩翩。",
   "安知慕群客，弹剑拂秋莲。"
  ],
  "title": "赠宣城宇文太守兼呈崔侍御"
 },
 {
  "id": 670,
  "author": "李白",
  "paragraphs": [
   "赵得宝符盛，山河功业存。",
   "三千堂上客，出入拥平原。",
   "六国扬清风，英声何喧喧。",
   "大贤茂远业，虎竹光南藩。",
   "错落千丈松，虬龙盘古根。",
   "枝下无俗草，所植唯兰荪。",
   "忆在南阳时，始承国士恩。",
   "公为柱下史，脱绣归田园。",
   "伊昔簪白笔，幽都逐游魂。",
   "持斧冠三军，霜清天北门。",
   "差池宰两邑，鹗立重飞翻。",
   "焚香入兰台，起草多芳言。",
   "夔龙一顾重，矫翼凌翔鹓。",
   "赤县扬雷声，彊项闻至尊。",
   "惊飙颓秀木，迹屈道弥敦。",
   "出牧历三郡，所居猛兽奔。",
   "迁人同卫鹤，谬上懿公轩。",
   "自笑东郭履，侧惭狐白温。",
   "闲吟步竹石，精义忘朝昏。",
   "憔悴成丑士，风云何足论。",
   "狝猴骑土牛，羸马夹双辕。",
   "愿借羲皇景，为人照覆盆。",
   "溟海不振荡，何由纵鹏鲲。",
   "所期玄津白，倜傥假腾骞。"
  ],
  "title": "赠宣城赵太守悦"
 },
 {
  "id": 671,
  "author": "李白",
  "paragraphs": [
   "淮南望江南，千里碧山对。",
   "我行倦过之，半落青天外。",
   "宗英佐雄郡，水陆相控带。",
   "长川豁中流，千里泻吴会。",
   "君心亦如此，包纳无小大。",
   "摇笔起风霜，推诚结仁爱。",
   "讼庭垂桃李，宾馆罗轩盖。",
   "何意苍梧云，飘然忽相会。",
   "才将圣不偶，命与时俱背。",
   "独立山海间，空老圣明代。",
   "知音不易得，抚剑增感慨。",
   "当结九万期，中途莫先退。"
  ],
  "title": "赠从弟宣州长史昭"
 },
 {
  "id": 672,
  "author": "李白",
  "paragraphs": [
   "为草当作兰，为木当作松。",
   "兰秋香风远，松寒不改容。",
   "松兰相因依，萧艾徒丰茸。",
   "鸡与鸡幷食，鸾与鸾同枝。",
   "拣珠去沙砾，但有珠相随。",
   "远客投名贤，真堪写怀抱。",
   "若惜方寸心，待谁可倾倒。",
   "虞卿弃赵相，便与魏齐行。",
   "海上五百人，同日死田横。",
   "当时不好贤，岂传千古名。",
   "愿君同心人，于我少留情。",
   "寂寂还寂寂，出门迷所适。",
   "长铗归来乎，秋风思归客。"
  ],
  "title": "于五松山赠南陵常赞府"
 },
 {
  "id": 673,
  "author": "李白",
  "paragraphs": [
   "我随秋风来，瑶草恐衰歇。",
   "中途寡名山，安得弄云月。",
   "渡江如昨日，黄叶向人飞。",
   "敬亭惬素尚，弭櫂流清辉。",
   "冰谷明且秀，陵峦抱江城。",
   "粲粲吴与史，衣冠耀天京。",
   "水国饶英奇，潜光卧幽草。",
   "会公真名僧，所在即为宝。",
   "开堂振白拂，高论横青云。",
   "雪山扫粉壁，墨客多新文。",
   "为余话幽栖，且述陵阳美。",
   "天开白龙潭，月映清秋水。",
   "黄山望石柱，突兀谁开张。",
   "黄鹤久不来，子安在苍茫。",
   "东南焉可穷，山鸟飞绝处。",
   "稠叠千万峰，相连入云去。",
   "闻此期振策，归来空闭关。",
   "相思如明月，可望不可攀。",
   "何当移白足，早晚凌苍山。",
   "且寄一书札，令予解愁颜。"
  ],
  "title": "自梁园至敬亭山见会公谈陵阳山水兼期同游因有此赠"
 },
 {
  "id": 674,
  "author": "李白",
  "paragraphs": [
   "兰生不当户，别是闲庭草。",
   "夙被霜露欺，红荣已先老。",
   "谬接瑶华枝，结根君王池。",
   "顾无馨香美，叨沐清风吹。",
   "余芳若可佩，卒岁长相随。"
  ],
  "title": "赠友人三首 一"
 },
 {
  "id": 675,
  "author": "李白",
  "paragraphs": [
   "袖中赵匕首，买自徐夫人。",
   "玉匣闭霜雪，经燕复历秦。",
   "其事竟不捷，沦落归沙尘。",
   "持此愿投赠，与君同急难。",
   "荆卿一去后，壮士多摧残。",
   "长号易水上，为我扬波澜。",
   "凿井当及泉，张帆当济川。",
   "廉夫唯重义，骏马不劳鞭。",
   "人生贵相知，何必金与钱。"
  ],
  "title": "赠友人三首 二"
 },
 {
  "id": 676,
  "author": "李白",
  "paragraphs": [
   "慢世薄功业，非无胸中画。",
   "谑浪万古贤，以为儿童剧。",
   "立产如广费，匡君怀长策。",
   "但苦山北寒，谁知道南宅。",
   "岁酒上逐风，霜鬓两边白。",
   "蜀主思孔明，晋家望安石。",
   "时人列五鼎，谈笑期一掷。",
   "虎伏被胡尘，渔歌游海滨。",
   "弊裘耻妻嫂，长剑托交亲。",
   "夫子秉家义，群公难与邻。",
   "莫持西江水，空许东溟臣。",
   "他日青云去，黄金报主人。"
  ],
  "title": "赠友人三首 三"
 },
 {
  "id": 677,
  "author": "李白",
  "paragraphs": [
   "延陵有宝剑，价重千黄金。",
   "观风历上国，暗许故人深。",
   "归来挂坟松，万古知其心。",
   "懦夫感达节，壮士激青衿。",
   "鲍生荐夷吾，一举置齐相。",
   "斯人无良朋，岂有青云望。",
   "临财不苟取，推分固词让。",
   "后世称其贤，英风邈难尚。",
   "论交但若此，友道孰云丧。",
   "多君骋逸藻，掩映当时人。",
   "舒文振颓波，秉德冠彝伦。",
   "卜居乃此地，共井为比邻。",
   "清琴弄云月，美酒娱冬春。",
   "薄德中见捐，忽之如遗尘。",
   "英豪未豹变，自古多艰辛。",
   "他人纵以疏，君意宜独亲。",
   "奈何成离居，相去复几许。",
   "飘风吹云霓，蔽目不得语。",
   "投珠冀相报，按剑恐相距。",
   "所思采芳兰，欲赠隔荆渚。",
   "沈忧心若醉，积恨泪如雨。",
   "愿假东壁辉，余光照贫女。"
  ],
  "title": "陈情赠友人"
 },
 {
  "id": 678,
  "author": "李白",
  "paragraphs": [
   "楚人不识凤，重价求山鸡。",
   "献主昔云是，今来方觉迷。",
   "自居漆园北，久别咸阳西。",
   "风飘落日去，节变流莺啼。",
   "桃李寒未开，幽关岂来蹊。",
   "逢君发花萼，若与青云齐。",
   "及此桑叶绿，春蚕起中闺。",
   "日出布谷鸣，田家拥锄犂。",
   "顾余乏尺土，东作谁相携。",
   "傅说降霖雨，公输造云梯。",
   "羌戎事未息，君子悲涂泥。",
   "报国有长策，成功羞执珪。",
   "无由谒明主，杖策还蓬藜。",
   "他年尔相访，知我在磻溪。"
  ],
  "title": "赠从弟冽"
 },
 {
  "id": 679,
  "author": "李白",
  "paragraphs": [
   "贤人有素业，乃在沙塘陂。",
   "竹影扫秋月，荷衣落古池。",
   "闲读山海经，散帙卧遥帷。",
   "且耽田家乐，遂旷林中期。",
   "野酌劝芳酒，园蔬烹露葵。",
   "如能树桃李，为我结茅茨。"
  ],
  "title": "赠闾丘处士"
 },
 {
  "id": 680,
  "author": "李白",
  "paragraphs": [
   "白玉一杯酒，绿杨三月时。",
   "春风余几日，两鬓各成丝。",
   "秉烛唯须饮，投竿也未迟。",
   "如逢渭川猎，犹可帝王师。"
  ],
  "title": "赠钱征君少阳"
 },
 {
  "id": 681,
  "author": "李白",
  "paragraphs": [
   "敬亭白云气，秀色连苍梧。",
   "下映双溪水，如天落镜湖。",
   "此中积龙象，独许濬公殊。",
   "风韵逸江左，文章动海隅。",
   "观心同水月，解领得明珠。",
   "今日逢支遁，高谈出有无。"
  ],
  "title": "赠宣州灵源寺仲濬公"
 },
 {
  "id": 682,
  "author": "李白",
  "paragraphs": [
   "水客凌洪波，长鲸涌溟海。",
   "百川随龙舟，嘘吸竟安在。",
   "中有不死者，探得明月珠。",
   "高价倾宇宙，余辉照江湖。",
   "苞卷金缕褐，萧然若空无。",
   "谁人识此宝，窃笑有狂夫。",
   "了心何言说，各勉黄金躯。"
  ],
  "title": "赠僧朝美"
 },
 {
  "id": 683,
  "author": "李白",
  "paragraphs": [
   "梁有汤惠休，常从鲍照游。",
   "峨眉史怀一，独映陈公出。",
   "卓绝二道人，结交凤与麟。",
   "行融亦俊发，吾知有英骨。",
   "海若不隐珠，骊龙吐明月。",
   "大海乘虚舟，随波任安流。",
   "赋诗旃檀阁，纵酒鹦鹉洲。",
   "待我适东越，相携上白楼。"
  ],
  "title": "赠僧行融"
 },
 {
  "id": 684,
  "author": "李白",
  "paragraphs": [
   "请以双白璧，买君双白鹇。",
   "白鹇白如锦，白雪耻容颜。",
   "照影玉潭里，刷毛琪树间。",
   "夜栖寒月静，朝步落花闲。",
   "我愿得此鸟，玩之坐碧山。",
   "胡公能辍赠，笼寄野人还。"
  ],
  "title": "赠黄山胡公求白鹇"
 },
 {
  "id": 685,
  "author": "李白",
  "paragraphs": [
   "敬亭一回首，目尽天南端。",
   "仙者五六人，常闻此游盘。",
   "谿流琴高水，石耸麻姑坛。",
   "白龙降陵阳，黄鹤呼子安。",
   "羽化骑日月，云行翼鸳鸾。",
   "下视宇宙间，四溟皆波澜。",
   "汰绝目下事，从之复何难。",
   "百岁落半途，前期浩漫漫。",
   "彊食不成味，清晨起长叹。",
   "愿随子明去，炼火烧金丹。"
  ],
  "title": "登敬亭山南望怀古赠窦主簿"
 },
 {
  "id": 686,
  "author": "李白",
  "paragraphs": [
   "双鹅飞洛阳，五马渡江徼。",
   "何意上东门，胡雏更长啸。",
   "中原走豺虎，烈火焚宗庙。",
   "太白昼经天，颓阳掩余照。",
   "王城皆荡覆，世路成奔峭。",
   "四海望长安，嚬眉寡西笑。",
   "苍生疑落叶，白骨空相吊。",
   "连兵似雪山，破敌谁能料。",
   "我垂北溟翼，且学南山豹。",
   "崔子贤主人，欢娱每相召。",
   "胡床紫玉笛，却坐青云叫。",
   "杨花满州城，置酒同临眺。",
   "忽思剡溪去，水石远清妙。",
   "雪尽天地明，风开湖山貌。",
   "闷为洛生咏，醉发吴越调。",
   "赤霞动金光，日足森海峤。",
   "独散万古意，闲垂一溪钓。",
   "猿近天上啼，人移月边櫂。",
   "无以墨绶苦，来求丹砂要。",
   "华发长折腰，将贻陶公诮。"
  ],
  "title": "经乱后将避地剡中留赠崔宣城"
 },
 {
  "id": 687,
  "author": "李白",
  "paragraphs": [
   "金镜霾六国，亡新乱天经。",
   "焉知高光起，自有羽翼生。",
   "萧曹安𡸣屼，耿贾摧欃枪。",
   "吾家有季父，杰出圣代英。",
   "虽无三台位，不借四豪名。",
   "激昂风云气，终协龙虎精。",
   "弱冠燕赵来，贤彦多逢迎。",
   "鲁连善谈笑，季布折公卿。",
   "遥知礼数绝，常恐不合幷。",
   "惕想结宵梦，素心久已冥。",
   "顾惭青云器，谬奉玉樽倾。",
   "山阳五百年，绿竹忽再荣。",
   "高歌振林木，大笑喧雷霆。",
   "落笔洒篆文，崩云使人惊。",
   "吐辞又炳焕，五色罗华星。",
   "秀句满江国，高才掞天庭。",
   "宰邑艰难时，浮云空古城。",
   "居人若薙草，扫地无纤茎。",
   "惠泽及飞走，农夫尽归耕。",
   "广汉水万里，长流玉琴声。",
   "雅颂播吴越，还如泰阶平。",
   "小子别金陵，来时白下亭。",
   "群凤怜客鸟，差池相哀鸣。",
   "各拔五色毛，意重泰山轻。",
   "赠微所费广，斗水浇长鲸。",
   "弹剑歌苦寒，严风起前楹。",
   "月衔天门晓，霜落牛渚清。",
   "长叹即归路，临川空屏营。"
  ],
  "title": "献从叔当涂宰阳冰"
 },
 {
  "id": 688,
  "author": "李白",
  "paragraphs": [
   "岁星入汉年，方朔见明主。",
   "调笑当时人，中天谢云雨。",
   "一去麒麟阁，遂将朝市乖。",
   "故交不过门，秋草日上阶。",
   "当时何特达，独与我心谐。",
   "置酒凌歊台，欢娱未曾歇。",
   "歌动白纻山，舞回天门月。",
   "问我心中事，为君前致辞。",
   "君看我才能，何似鲁仲尼。",
   "大圣犹不遇，小儒安足悲。",
   "云南五月中，频丧渡泸师。",
   "毒草杀汉马，张兵夺云旗。",
   "至今西二河，流血拥僵尸。",
   "将无七擒略，鲁女惜园葵。",
   "咸阳天下枢，累岁人不足。",
   "虽有数斗玉，不如一盘粟。",
   "赖得契宰衡，持钓慰风俗。",
   "自顾无所用，辞家方来归。",
   "霜惊壮士发，泪满逐臣衣。",
   "以此不安席，蹉跎身世违。",
   "终当灭卫谤，不受鲁人讥。"
  ],
  "title": "书怀赠南陵常赞府"
 },
 {
  "id": 689,
  "author": "李白",
  "paragraphs": [
   "李白乘舟将欲行，忽闻岸上踏歌声。",
   "桃花潭水深千尺，不及汪伦送我情。"
  ],
  "title": "赠汪伦"
 },
 {
  "id": 690,
  "author": "李白",
  "paragraphs": [
   "云卧三十年，好闲复爱仙。",
   "蓬壶虽冥绝，鸾鹤心悠然。",
   "归来桃花嵒，得憩云窗眠。",
   "对岭人共语，饮潭猿相连。",
   "时升翠微上，邈若罗浮巅。",
   "两岑抱东壑，一嶂横西天。",
   "树杂日易隐，崖倾月难圆。",
   "芳草换野色，飞萝摇春烟。",
   "入远构石室，选幽开上田。",
   "独此林下意，杳无区中缘。",
   "永辞霜台客，千载方来旋。"
  ],
  "title": "安陆白兆山桃花嵒寄刘侍御绾"
 },
 {
  "id": 691,
  "author": "李白",
  "paragraphs": [
   "吴会一浮云，飘如远行客。",
   "功业莫从就，岁光屡奔迫。",
   "良图俄弃损，衰疾乃绵剧。",
   "古琴藏虚匣，长剑挂空壁。",
   "楚冠怀钟仪，越吟比庄舃。",
   "国门遥天外，乡路远山隔。",
   "朝忆相如台，夜梦子云宅。",
   "旅情初结缉，秋气方寂历。",
   "风入松下清，露出草间白。",
   "故人不可见，幽梦谁与适。",
   "寄书西飞鸿，赠尔慰离析。"
  ],
  "title": "淮南卧病书怀寄蜀中赵征君蕤"
 },
 {
  "id": 692,
  "author": "李白",
  "paragraphs": [
   "尝闻庞德公，家住洞湖水。",
   "终身栖鹿门，不入襄阳市。",
   "夫君弄明月，灭景清淮里。",
   "高踪邈难追，可与古人比。",
   "清扬杳莫睹，白云空望美。",
   "待我辞人间，携手访松子。"
  ],
  "title": "寄弄月溪吴山人"
 },
 {
  "id": 693,
  "author": "李白",
  "paragraphs": [
   "何以折相赠，白花青桂枝。",
   "月华若夜雪，见此令人思。",
   "虽然剡溪兴，不异山阴时。",
   "明发怀二子，空吟招隐诗。"
  ],
  "title": "秋山寄卫尉张卿及王征君"
 },
 {
  "id": 694,
  "author": "李白",
  "paragraphs": [
   "出门见南山，引领意无限。",
   "秀色难为名，苍翠日在眼。",
   "有时白云起，天际自舒卷。",
   "心中与之然，托兴每不浅。",
   "何当造幽人，灭迹栖绝𪩘。"
  ],
  "title": "望终南山寄紫阁隐者"
 },
 {
  "id": 695,
  "author": "李白",
  "paragraphs": [
   "浮阳灭霁景，万物生秋容。",
   "登楼送远目，伏槛观群峰。",
   "原野旷超缅，关河纷杂重。",
   "清晖映竹日，翠色明云松。",
   "蹈海寄遐想，还山迷旧踪。",
   "徒然迫晚暮，未果谐心胸。",
   "结桂空伫立，折麻恨莫从。",
   "思君达永夜，长乐闻疏钟。"
  ],
  "title": "夕霁杜陵登楼寄韦繇"
 },
 {
  "id": 696,
  "author": "李白",
  "paragraphs": [
   "朝发汝海东，暮栖龙门中。",
   "水寒夕波急，木落秋山空。",
   "望极九霄迥，赏幽万壑通。",
   "目皓沙上月，心清松下风。",
   "玉斗横网户，银河耿花宫。",
   "兴在趣方逸，欢余情未终。",
   "凤驾忆王子，虎溪怀远公。",
   "桂枝坐萧瑟，棣华不复同。",
   "流恨寄伊水，盈盈焉可穷。"
  ],
  "title": "秋夜宿龙门香山寺奉寄王方城十七丈奉国莹上人从弟幼成令问"
 },
 {
  "id": 697,
  "author": "李白",
  "paragraphs": [
   "燕麦青青游子悲，河堤弱柳郁金枝。",
   "长条一拂春风去，尽日飘扬无定时。",
   "我在河南别离久，那堪坐此对窗牖。",
   "情人道来竟不来，何人共醉新丰酒。"
  ],
  "title": "春日独坐寄郑明府"
 },
 {
  "id": 698,
  "author": "李白",
  "paragraphs": [
   "红颜悲旧国，青岁歇芳洲。",
   "不待金门诏，空持宝剑游。",
   "海云迷驿道，江月隐乡楼。",
   "复作淮南客，因逢桂树留。"
  ],
  "title": "寄淮南友人"
 },
 {
  "id": 699,
  "author": "李白",
  "paragraphs": [
   "我来竟何事，高卧沙丘城。",
   "城边有古树，日夕连秋声。",
   "鲁酒不可醉，齐歌空复情。",
   "思君若汶水，浩荡寄南征。"
  ],
  "title": "沙丘城下寄杜甫"
 },
 {
  "id": 700,
  "author": "李白",
  "paragraphs": [
   "春华沧江月，秋色碧海云。",
   "离居盈寒暑，对此长思君。",
   "思君楚水南，望君淮山北。",
   "梦魂虽飞来，会面不可得。",
   "畴昔在嵩阳，同衾卧羲皇。",
   "绿萝笑簪绂，丹壑贱岩廊。",
   "晚途各分析，乘兴任所适。",
   "仆在雁门关，君为峨眉客。",
   "心悬万里外，影滞两乡隔。",
   "长剑复归来，相逢洛阳陌。",
   "陌上何喧喧，都令心意烦。",
   "迷津觉路失，托势随风翻。",
   "以兹谢朝列，长啸归故园。",
   "故园恣闲逸，求古散缥帙。",
   "久欲入名山，婚娶殊未毕。",
   "人生信多故，世事岂惟一。",
   "念此忧如焚，怅然若有失。",
   "闻君卧石门，宿昔契弥敦。",
   "方从桂树隐，不羡桃花源。",
   "高风起遐旷，幽人迹复存。",
   "松风清瑶瑟，溪月湛芳樽。",
   "安居偶佳赏，丹心期此论。"
  ],
  "title": "闻丹丘子于城北营石门幽居中有高凤遗迹仆离群远怀亦有栖遁之志因叙旧以寄之"
 },
 {
  "id": 701,
  "author": "李白",
  "paragraphs": [
   "沙墩至梁苑，二十五长亭。",
   "大舶夹双𫇛，中流鹅鹳鸣。",
   "云天扫空碧，川岳涵余清。",
   "飞凫从西来，适与佳兴幷。",
   "眷言王乔舃，婉娈故人情。",
   "复此亲懿会，而增交道荣。",
   "沿洄且不定，飘忽怅徂征。",
   "暝投淮阴宿，欣得漂母迎。",
   "斗酒烹黄鸡，一餐感素诚。",
   "予为楚壮士，不是鲁诸生。",
   "有德必报之，千金耻为轻。",
   "缅书羇孤意，远寄櫂歌声。"
  ],
  "title": "淮阴书怀寄王宗成"
 },
 {
  "id": 702,
  "author": "李白",
  "paragraphs": [
   "杨花落尽子规啼，闻道龙标过五溪。",
   "我寄愁心与明月，随风直到夜郎西。"
  ],
  "title": "闻王昌龄左迁龙标遥有此寄"
 },
 {
  "id": 703,
  "author": "李白",
  "paragraphs": [
   "我昔东海上，劳山餐紫霞。",
   "亲见安期公，食枣大如瓜。",
   "中年谒汉主，不惬还归家。",
   "朱颜谢春辉，白发见生涯。",
   "所期就金液，飞步登云车。",
   "愿随夫子天坛上，闲与仙人扫落花。"
  ],
  "title": "寄王屋山人孟大融"
 },
 {
  "id": 704,
  "author": "李白",
  "paragraphs": [
   "忆昔洛阳董糟丘，为余天津桥南造酒楼。",
   "黄金白璧买歌笑，一醉累月轻王侯。",
   "海内贤豪青云客，就中与君心莫逆。",
   "迥山转海不作难，倾情倒意无所惜。",
   "我向淮南攀桂枝，君留洛北愁梦思。",
   "不忍别，还相随，相随迢迢访仙城。",
   "三十六曲水回萦，一溪初入千花明。",
   "万壑度尽松风声，银鞍金络倒平地，汉东太守来相迎。",
   "紫阳之真人，邀我吹玉笙。",
   "餐霞楼上动仙乐，嘈然宛似鸾凤鸣。",
   "袖长管催欲轻举，汉中太守醉起舞。",
   "手持锦袍覆我身，我醉横眠枕其股。",
   "当筵意气凌九霄，星离雨散不终朝，分飞楚关山水遥。",
   "余既还山寻故巢，君亦归家渡渭桥。",
   "君家严君勇貔虎，作尹幷州遏戎虏。",
   "五月相呼度太行，摧轮不道羊肠苦。",
   "行来北凉岁月深，感君贵义轻黄金。",
   "琼杯绮食青玉案，使我醉饱无归心。",
   "时时出向城西曲，晋祠流水如碧玉。",
   "浮舟弄水箫鼓鸣，微波龙鳞莎草绿。",
   "兴来携妓恣经过，其若杨花似雪何。",
   "红妆欲醉宜斜日，百尺清潭写翠娥。",
   "翠娥婵娟初月辉，美人更唱舞罗衣。",
   "清风吹歌人空去，歌曲自绕行云飞。",
   "此时行乐难再遇，西游因献长杨赋。",
   "北阙青云不可期，东山白首还归去。",
   "渭桥南头一遇君，酂台之北又离群。",
   "问余别恨知多少，落花春暮争纷纷。",
   "言亦不可尽，情亦不可极。",
   "呼儿长跪缄此辞，寄君千里遥相忆。"
  ],
  "title": "忆旧游寄谯郡元参军"
 },
 {
  "id": 705,
  "author": "李白",
  "paragraphs": [
   "飘飘江风起，萧飒海树秋。",
   "登舻美清夜，挂席移轻舟。",
   "月随碧山转，水合青天流。",
   "杳如星河上，但觉云林幽。",
   "归路方浩浩，徂川去悠悠。",
   "徒悲蕙草歇，复听菱歌愁。",
   "岸曲迷后浦，沙明瞰前洲。",
   "怀君不可见，望远增离忧。"
  ],
  "title": "月夜江行寄崔员外宗之"
 },
 {
  "id": 706,
  "author": "李白",
  "paragraphs": [
   "朝别朱雀门，暮栖白鹭洲。",
   "波光摇海月，星影入城楼。",
   "望美金陵宰，如思琼树忧。",
   "徒令魂入梦，翻觉夜成秋。",
   "绿水解人意，为余西北流。",
   "因声玉琴里，荡漾寄君愁。"
  ],
  "title": "宿白鹭洲寄杨江宁"
 },
 {
  "id": 707,
  "author": "李白",
  "paragraphs": [
   "潮水定可信，天风难与期。",
   "清晨西北转，薄暮东南吹。",
   "以此难挂席，佳期益相思。",
   "海月破圆影，菰蒋生绿池。",
   "昨日北湖梅，开花已满枝。",
   "今朝东门柳，夹道垂青丝。",
   "岁物忽如此，我来定几时。",
   "纷纷江上雪，草草客中悲。",
   "明发新林浦，空吟谢朓诗。"
  ],
  "title": "新林浦阻风寄友人"
 },
 {
  "id": 708,
  "author": "李白",
  "paragraphs": [
   "南船正东风，北船来自缓。",
   "江上相逢借问君，语笑未了风吹断。",
   "闻君携伎访情人，应为尚书不顾身。",
   "堂上三千珠履客，瓮中百斛金陵春。",
   "恨我阻此乐，淹留楚江滨。",
   "月色醉远客，山花开欲然。",
   "春风狂杀人，一日剧三年。",
   "乘兴嫌太迟，焚却子猷船。",
   "梦见五柳枝，已堪挂马鞭。",
   "何日到彭泽，长歌陶令前。"
  ],
  "title": "寄韦南陵冰余江上乘兴访之遇寻颜尚书笑有此赠"
 },
 {
  "id": 709,
  "author": "李白",
  "paragraphs": [
   "肠断枝上猿，泪添山下樽。",
   "白云见我去，亦为我飞翻。"
  ],
  "title": "题情深树寄象公"
 },
 {
  "id": 710,
  "author": "李白",
  "paragraphs": [
   "巢父将许由，未闻买山隐。",
   "道存迹自高，何惮去人近。",
   "纷吾下兹岭，地闲喧亦泯。",
   "门横群岫开，水凿众泉引。",
   "屏高而在云，窦深莫能准。",
   "川光昼昏凝，林气夕凄紧。",
   "于焉摘朱果，兼得养玄牝。",
   "坐月观宝书，拂霜弄瑶轸。",
   "倾壶事幽酌，顾影还独尽。",
   "念君风尘游，傲尔令自哂。"
  ],
  "title": "北山独酌寄韦六"
 },
 {
  "id": 711,
  "author": "李白",
  "paragraphs": [
   "晚登高楼望，木落双江清。",
   "寒山饶积翠，秀色连州城。",
   "目送楚云尽，心悲胡雁声。",
   "相思不可见，回首故人情。"
  ],
  "title": "寄当涂赵少府炎"
 },
 {
  "id": 712,
  "author": "李白",
  "paragraphs": [
   "吴地桑叶绿，吴蚕已三眠。",
   "我家寄东鲁，谁种龟阴田。",
   "春事已不及，江行复茫然。",
   "南风吹归心，飞堕酒楼前。",
   "楼东一株桃，枝叶拂青烟。",
   "此树我所种，别来向三年。",
   "桃今与楼齐，我行尚未旋。",
   "娇女字平阳，折花倚桃边。",
   "折花不见我，泪下如流泉。",
   "小儿名伯禽，与姊亦齐肩。",
   "双行桃树下，抚背复谁怜。",
   "念此失次第，肝肠日忧煎。",
   "裂素写远意，因之汶阳川。"
  ],
  "title": "寄东鲁二稚子"
 },
 {
  "id": 713,
  "author": "李白",
  "paragraphs": [
   "我携一樽酒，独上江祖石。",
   "自从天地开，更长几千尺。",
   "举杯向天笑，天回日西照。",
   "永愿坐此石，长垂严陵钓。",
   "寄谢山中人，可与尔同调。"
  ],
  "title": "独酌清溪江石上寄权昭夷"
 },
 {
  "id": 714,
  "author": "李白",
  "paragraphs": [
   "婵娟罗浮月，摇艳桂水云。",
   "美人竟独往，而我安得群。",
   "一朝语笑隔，万里懽情分。",
   "沈吟彩霞没，梦寐群芳歇。",
   "归鸿渡三湘，游子在百粤。",
   "边尘染衣剑，白日雕华发。",
   "春风变楚关，秋声落吴山。",
   "草木结悲绪，风沙凄苦颜。",
   "朅来已永久，颓思如循环。",
   "飘飘限江裔，想像空留滞。",
   "离忧每醉心，别泪徒盈袂。",
   "坐愁青天末，出望黄云蔽。",
   "目极何悠悠，梅花南岭头。",
   "空长灭征鸟，水阔无还舟。",
   "宝剑终难托，金囊非易求。",
   "归来傥有问，桂树山之幽。"
  ],
  "title": "禅房怀友人岑伦"
 },
 {
  "id": 715,
  "author": "李白",
  "paragraphs": [
   "我本楚狂人，凤歌笑孔丘。",
   "手持绿玉杖，朝别黄鹤楼。",
   "五岳寻仙不辞远，一生好入名山游。",
   "庐山秀出南斗傍，屏风九叠云锦张，影落明湖青黛光。",
   "金阙前开二峰长，银河倒挂三石梁。",
   "香炉瀑布遥相望，回厓沓嶂凌苍苍。",
   "翠影红霞映朝日，鸟飞不到吴天长。",
   "登高壮观天地间，大江茫茫去不还。",
   "黄云万里动风色，白波九道流雪山。",
   "好为庐山谣，兴因庐山发。",
   "闲窥石镜清我心，谢公行处苍苔没。",
   "早服还丹无世情，琴心三叠道初成。",
   "遥见仙人彩云里，手把芙蓉朝玉京。",
   "先期汗漫九垓上，愿接卢敖游太清。"
  ],
  "title": "庐山谣寄卢侍御虚舟"
 },
 {
  "id": 716,
  "author": "李白",
  "paragraphs": [
   "浪动灌婴井，寻阳江上风。",
   "开帆入天镜，直向彭湖东。",
   "落景转疏雨，晴云散远空。",
   "名山发佳兴，清赏亦何穷。",
   "石镜挂遥月，香炉灭彩虹。",
   "相思俱对此，举目与君同。"
  ],
  "title": "下寻阳城泛彭蠡寄黄判官"
 },
 {
  "id": 717,
  "author": "李白",
  "paragraphs": [
   "自笑客行久，我行定几时。",
   "绿杨已可折，攀取最长枝。",
   "翩翩弄春色，延伫寄相思。",
   "谁言贵此物，意愿重琼蕤。",
   "昨梦见惠连，朝吟谢公诗。",
   "东风引碧草，不觉生华池。",
   "临玩忽云夕，杜鹃夜鸣悲。",
   "怀君芳岁歇，庭树落红滋。"
  ],
  "title": "书情寄从弟邠州长史昭"
 },
 {
  "id": 718,
  "author": "李白",
  "paragraphs": [
   "南湖秋月白，王宰夜相邀。",
   "锦帐郎官醉，罗衣舞女娇。",
   "笛声喧沔鄂，歌曲上云霄。",
   "别后空愁我，相思一水遥。"
  ],
  "title": "寄王汉阳"
 },
 {
  "id": 719,
  "author": "李白",
  "paragraphs": [
   "朱绂遗尘境，青山谒梵筵。",
   "金绳开觉路，宝筏度迷川。",
   "岭树攒飞栱，嵒花覆谷泉。",
   "塔形标海月，楼势出江烟。",
   "香气三天下，钟声万壑连。",
   "荷秋珠已满，松密盖初圆。",
   "鸟聚疑闻法，龙参若护禅。",
   "愧非流水韵，叨入伯牙弦。"
  ],
  "title": "春日归山寄孟浩然"
 },
 {
  "id": 720,
  "author": "李白",
  "paragraphs": [
   "朝别凌烟楼，贤豪满行舟。",
   "暝投永华寺，宾散予独醉。",
   "愿结九江流，添成万行泪。",
   "写意寄庐岳，何当来此地。",
   "天命有所悬，安得苦愁思。"
  ],
  "title": "流夜郎永华寺寄寻阳群官"
 },
 {
  "id": 721,
  "author": "李白",
  "paragraphs": [
   "扬帆借天风，水驿苦不缓。",
   "平明及西塞，已先投沙伴。",
   "回峦引群峰，横蹙楚山断。",
   "砯冲万壑会，震沓百川满。",
   "龙怪潜溟波，俟时救炎旱。",
   "我行望雷雨，安得沾枯散。",
   "鸟去天路长，人愁春光短。",
   "空将泽畔吟，寄尔江南管。"
  ],
  "title": "流夜郎至西塞驿寄裴隐"
 },
 {
  "id": 722,
  "author": "李白",
  "paragraphs": [
   "去岁左迁夜郎道，琉璃砚水长枯槁。",
   "今年敕放巫山阳，蛟龙笔翰生辉光。",
   "圣主还听子虚赋，相如却与论文章。",
   "愿扫鹦鹉洲，与君醉百场。",
   "啸起白云飞七泽，歌吟渌水动三湘。",
   "莫惜连船沽美酒，千金一掷买春芳。"
  ],
  "title": "自汉阳病酒归寄王明府"
 },
 {
  "id": 723,
  "author": "李白",
  "paragraphs": [
   "汉阳江上柳，望客引东枝。",
   "树树花如雪，纷纷乱若丝。",
   "春风传我意，草木别前知。",
   "寄谢弦歌宰，西来定未迟。"
  ],
  "title": "望汉阳柳色寄王宰"
 },
 {
  "id": 724,
  "author": "李白",
  "paragraphs": [
   "谁道此水广，狭如一匹练。",
   "江夏黄鹤楼，青山汉阳县。",
   "大语犹可闻，故人难可见。",
   "君草陈琳檄，我书鲁连箭。",
   "报国有壮心，龙颜不回眷。",
   "西飞精卫鸟，东海何由填。",
   "鼓角徒悲鸣，楼船习征战。",
   "抽剑步霜月，夜行空庭遍。",
   "长呼结浮云，埋没顾荣扇。",
   "他日观军容，投壶接高宴。"
  ],
  "title": "江夏寄汉阳辅录事"
 },
 {
  "id": 725,
  "author": "李白",
  "paragraphs": [
   "闻道春还未相识，走傍寒梅访消息。",
   "昨夜东风入武阳，陌头杨柳黄金色。",
   "碧水浩浩云茫茫，美人不来空断肠。",
   "预拂青山一片石，与君连日醉壶觞。"
  ],
  "title": "早春寄王汉阳"
 },
 {
  "id": 726,
  "author": "李白",
  "paragraphs": [
   "汉水波浪远，巫山云雨飞。",
   "东风吹客梦，西落此中时。",
   "觉后思白帝，佳人与我违。",
   "瞿塘饶贾客，音信莫令稀。"
  ],
  "title": "江上寄巴东故人"
 },
 {
  "id": 727,
  "author": "李白",
  "paragraphs": [
   "霜落江始寒，枫叶绿未脱。",
   "客行悲清秋，永路苦不达。",
   "沧波眇川汜，白日隐天末。",
   "停櫂依林峦，惊猿相叫聒。",
   "夜分河汉转，起视溟涨阔。",
   "凉风何萧萧，流水鸣活活。",
   "浦沙净如洗，海月明可掇。",
   "兰交空怀思，琼树讵解渴。",
   "勗哉沧洲心，岁晚庶不夺。",
   "幽赏颇自得，兴远与谁豁。"
  ],
  "title": "江上寄元六林宗"
 },
 {
  "id": 728,
  "author": "李白",
  "paragraphs": [
   "尔佐宣州郡，守官清且闲。",
   "常夸云月好，邀我敬亭山。",
   "五落洞庭叶，三江游未还。",
   "相思不可见，叹息损朱颜。"
  ],
  "title": "寄从弟宣州长史昭"
 },
 {
  "id": 729,
  "author": "李白",
  "paragraphs": [
   "我游东亭不见君，沙上行将白鹭群。",
   "白鹭行时散飞去，又如雪点青山云。",
   "欲往泾溪不辞远，龙门蹙波虎眼转。",
   "杜鹃花开春已阑，归向陵阳钓鱼晚。"
  ],
  "title": "泾溪东亭寄郑少府谔"
 },
 {
  "id": 730,
  "author": "李白",
  "paragraphs": [
   "九日茱萸熟，插鬓伤早白。",
   "登高望山海，满目悲古昔。",
   "远访投沙人，因为逃名客。",
   "故交竟谁在，独有崔亭伯。",
   "重阳不相知，载酒任所适。",
   "手持一枝菊，调笑二千石。",
   "日暮岸帻归，传呼隘阡陌。",
   "彤襜双白鹿，宾从何辉赫。",
   "夫子在其间，遂成云霄隔。",
   "良辰与美景，两地方虚掷。",
   "晚从南峰归，萝月下水壁。",
   "却登郡楼望，松色寒转碧。",
   "咫尺不可亲，弃我如遗舃。"
  ],
  "title": "宣州九日闻崔四侍御与宇文太守游敬亭余时登响山不同此赏醉后寄崔侍御二首 一"
 },
 {
  "id": 731,
  "author": "李白",
  "paragraphs": [
   "九卿天上落，五马道傍来。",
   "列戟朱门晓，褰帏碧嶂开。",
   "登高望远海，召客得英才。",
   "紫绶懽情洽，黄花逸兴催。",
   "山从图上见，溪即镜中回。",
   "遥羡重阳作，应过戏马台。"
  ],
  "title": "宣州九日闻崔四侍御与宇文太守游敬亭余时登响山不同此赏醉后寄崔侍御二首 二"
 },
 {
  "id": 732,
  "author": "李白",
  "paragraphs": [
   "宛溪霜夜听猿愁，去国长为不系舟。",
   "独怜一雁飞南海，却羡双溪解北流。",
   "高人屡解陈蕃榻，过客难登谢朓楼。",
   "此处别离同落叶，朝朝分散敬亭秋。"
  ],
  "title": "寄崔侍御"
 },
 {
  "id": 733,
  "author": "李白",
  "paragraphs": [
   "蓝岑竦天壁，突兀如鲸额。",
   "奔蹙横澄潭，势吞落星石。",
   "沙带秋月明，水摇寒山碧。",
   "佳镜宜缓櫂，清辉能留客。",
   "恨君阻欢游，使我自惊惕。",
   "所期俱卜筑，结茅炼金液。"
  ],
  "title": "泾溪南蓝山下有落星潭可以卜筑余泊舟石上寄何判官昌浩"
 },
 {
  "id": 734,
  "author": "李白",
  "paragraphs": [
   "西经大蓝山，南来漆林渡。",
   "水色倒空青，林烟横积素。",
   "漏流昔吞翕，沓浪竞奔注。",
   "潭落天上星，龙开水中雾。",
   "峣岩注公栅，突兀陈焦墓。",
   "岭峭纷上干，川明屡回顾。",
   "因思万夫子，解渴同琼树。",
   "何日睹清光，相欢咏佳句。"
  ],
  "title": "早过漆林渡寄万巨"
 },
 {
  "id": 735,
  "author": "李白",
  "paragraphs": [
   "我家敬亭下，辄继谢公作。",
   "相去数百年，风期宛如昨。",
   "登高素秋月，下望青山郭。",
   "俯视鸳鸯群，饮啄自鸣跃。",
   "夫子虽蹭蹬，瑶台雪中鹤。",
   "独立窥浮云，其心在寥廓。",
   "时来顾我笑，一饭葵与藿。",
   "世路如秋风，相逢尽萧索。",
   "腰间玉具剑，意许无遗诺。",
   "壮士不可轻，相期在云阁。"
  ],
  "title": "游敬亭寄崔侍御"
 },
 {
  "id": 736,
  "author": "李白",
  "paragraphs": [
   "三山怀谢朓，水澹望长安。",
   "芜没河阳县，秋江正北看。",
   "卢龙霜气冷，𫛛鹊月光寒。",
   "耿耿忆琼树，天涯寄一懽。"
  ],
  "title": "三山望金陵寄殷淑"
 },
 {
  "id": 737,
  "author": "李白",
  "paragraphs": [
   "沧江溯流归，白璧见秋月。",
   "秋月照白璧，皓如山阴雪。",
   "幽人停宵征，贾客忘早发。",
   "进帆天门山，回首牛渚没。",
   "川长信风来，日出宿雾歇。",
   "故人在咫尺，新赏成胡越。",
   "寄君青兰花，惠好庶不绝。"
  ],
  "title": "自金陵溯流过白璧山玩月达天门寄句容王主簿"
 },
 {
  "id": 738,
  "author": "李白",
  "paragraphs": [
   "淮王爱八公，携手绿云中。",
   "小子忝枝叶，亦攀丹桂丛。",
   "谬以词赋重，而将枚马同。",
   "何日背淮水，东之观土风。"
  ],
  "title": "寄上吴王三首 一"
 },
 {
  "id": 739,
  "author": "李白",
  "paragraphs": [
   "坐啸庐江静，闲闻进玉觞。",
   "去时无一物，东壁挂胡床。"
  ],
  "title": "寄上吴王三首 二"
 },
 {
  "id": 740,
  "author": "李白",
  "paragraphs": [
   "英明庐江守，声誉广平籍。",
   "洒扫黄金台，招邀青云客。",
   "客曾与天通，出入清禁中。",
   "襄王怜宋玉，愿入兰台宫。"
  ],
  "title": "寄上吴王三首 三"
 },
 {
  "id": 741,
  "author": "李白",
  "paragraphs": [
   "我觉秋兴逸，谁云秋兴悲。",
   "山将落日去，水与晴空宜。",
   "鲁酒白玉壶，送行驻金羁。",
   "歇鞍憩古木，解带挂横枝。",
   "歌鼓川上亭，曲度神飙吹。",
   "云归碧海夕，雁没青天时。",
   "相失各万里，茫然空尔思。"
  ],
  "title": "秋日鲁郡尧祠亭上宴别杜补阙范侍御"
 },
 {
  "id": 742,
  "author": "李白",
  "paragraphs": [
   "谁道泰山高，下却鲁连节。",
   "谁云秦军众，摧却鲁连舌。",
   "独立天地间，清风洒兰雪。",
   "夫子还倜傥，攻文继前烈。",
   "错落石上松，无为秋霜折。",
   "赠言镂宝刀，千岁庶不灭。"
  ],
  "title": "别鲁颂"
 },
 {
  "id": 743,
  "author": "李白",
  "paragraphs": [
   "吾兄诗酒继陶君，试宰中都天下闻。",
   "东楼喜奉连枝会，南陌愁为落叶分。",
   "城隅渌水明秋日，海上青山隔暮云。",
   "取醉不辞留夜月，雁行中断惜离群。"
  ],
  "title": "别中都明府兄"
 },
 {
  "id": 744,
  "author": "李白",
  "paragraphs": [
   "海客谈瀛洲，烟涛微茫信难求。",
   "越人语天姥，云霓明灭或可睹。",
   "天姥连天向天横，势拔五岳掩赤城。",
   "天台四万八千丈，对此欲倒东南倾。",
   "我欲因之梦吴越，一夜飞度镜湖月。",
   "湖月照我影，送我至剡溪。",
   "谢公宿处今尚在，渌水荡漾清猿啼。",
   "脚著谢公屐，身登青云梯。",
   "半壁见海日，空中闻天鸡。",
   "千岩万转路不定，迷花倚石忽已暝。",
   "熊咆龙吟殷岩泉，栗深林兮惊层巅。",
   "云青青兮欲雨，水澹澹兮生烟。",
   "列缺霹雳，丘峦崩摧。",
   "洞天石扇，訇然中开。",
   "青冥浩荡不见底，日月照耀金银台。",
   "霓为衣兮风为马，云之君兮纷纷而来下。",
   "虎鼓瑟兮鸾回车，仙之人兮列如麻。",
   "忽魂悸以魄动，恍惊起而长嗟。",
   "惟觉时之枕席，失向来之烟霞。",
   "世间行乐亦如此，古来万事东流水。",
   "别君去时何时还，且放白鹿青崖间，须行即骑访名山。",
   "安能摧眉折腰事权贵？",
   "使我不得开心颜。"
  ],
  "title": "梦游天姥吟留别"
 },
 {
  "id": 745,
  "author": "李白",
  "paragraphs": [
   "我昔钓白龙，放龙溪水傍。",
   "道成本欲去，挥手凌苍苍。",
   "时来不关人，谈笑游轩皇。",
   "献纳少成事，归休辞建章。",
   "十年罢西笑，览镜如秋霜。",
   "闭剑琉璃匣，炼丹紫翠房。",
   "身佩豁落图，腰垂虎鞶囊。",
   "仙人驾彩凤，志在穷遐荒。",
   "恋子四五人，裴回未翱翔。",
   "东流送白日，骤歌兰蕙芳。",
   "仙宫两无从，人间久摧藏。",
   "范蠡说句践，屈平去怀王。",
   "飘飘紫霞心，流浪忆江乡。",
   "愁为万里别，复此一衔觞。",
   "淮水帝王州，金陵绕丹阳。",
   "楼台照海色，衣马摇川光。",
   "及此北望君，相思泪成行。",
   "朝云落梦渚，瑶草空高堂。",
   "帝子隔洞庭，青枫满潇湘。",
   "怀君路绵邈，览古情凄凉。",
   "登岳眺百川，杳然万恨长。",
   "知恋峨眉去，弄景偶骑羊。"
  ],
  "title": "留别曹南群官之江南"
 },
 {
  "id": 746,
  "author": "李白",
  "paragraphs": [
   "太公渭川水，李斯上蔡门。",
   "钓周猎秦安黎元，小鱼㕙兔何足言。",
   "天张云卷有时节，吾徒莫叹羝触藩。",
   "于公白首大梁野，使人怅望何可论。",
   "既知朱亥为壮士，且愿束心秋毫里。",
   "秦赵虎争血中原，当去抱关救公子。",
   "裴生览千古，龙鸾炳文章。",
   "悲吟雨雪动林木，放书辍剑思高堂。",
   "劝尔一杯酒，拂尔裘上霜。",
   "尔为我楚舞，吾为尔楚歌。",
   "且探虎穴向沙漠，鸣鞭走马凌黄河。",
   "耻作易水别，临岐泪滂沱。"
  ],
  "title": "留别于十一兄逖裴十三游塞垣"
 },
 {
  "id": 747,
  "author": "李白",
  "paragraphs": [
   "鲁连卖谈笑，岂是顾千金。",
   "陶朱虽相越，本有五湖心。",
   "余亦南阳子，时为梁甫吟。",
   "苍山容偃蹇，白日惜颓侵。",
   "愿一佐明主，功成还旧林。",
   "西来何所为，孤剑托知音。",
   "鸟爱碧山远，鱼游沧海深。",
   "呼鹰过上蔡，卖畚向嵩岑。",
   "他日闲相访，丘中有素琴。"
  ],
  "title": "留别王司马嵩"
 },
 {
  "id": 748,
  "author": "李白",
  "paragraphs": [
   "吾多张公子，别酌酣高堂。",
   "听歌舞银烛，把酒轻罗裳。",
   "横笛弄秋月，琵琶弹陌桑。",
   "龙泉解锦带，为尔倾千觞。"
  ],
  "title": "夜别张五"
 },
 {
  "id": 749,
  "author": "李白",
  "paragraphs": [
   "魏都接燕赵，美女夸芙蓉。",
   "淇水流碧玉，舟车日奔冲。",
   "青楼夹两岸，万室喧歌钟。",
   "天下称豪贵，游此每相逢。",
   "洛阳苏季子，剑戟森词锋。",
   "六印虽未佩，轩车若飞龙。",
   "黄金数百镒，白璧有几双。",
   "散尽空掉臂，高歌赋还邛。",
   "落魄乃如此，何人不相从。",
   "远别隔两河，云山杳千重。",
   "何时更杯酒，再得论心胸。"
  ],
  "title": "魏郡别苏明府因北游"
 },
 {
  "id": 750,
  "author": "李白",
  "paragraphs": [
   "秋发已种种，所为竟无成。",
   "闲倾鲁壶酒，笑对刘公荣。",
   "谓我是方朔，人间落岁星。",
   "白衣千万乘，何事去天庭。",
   "君亦不得意，高歌羡鸿冥。",
   "世人若醯鸡，安可识梅生。",
   "虽为刀笔吏，缅怀在赤城。",
   "余亦如流萍，随波乐休明。",
   "自有两少妾，双骑骏马行。",
   "东山春酒绿，归隐谢浮名。"
  ],
  "title": "留别西河刘少府"
 },
 {
  "id": 751,
  "author": "李白",
  "paragraphs": [
   "吾将元夫子，异姓为天伦。",
   "本无轩裳契，素以烟霞亲。",
   "尝恨迫世网，铭意俱未伸。",
   "松柏虽寒苦，羞逐桃李春。",
   "悠悠市朝间，玉颜日缁磷。",
   "所失重山岳，所得轻埃尘。",
   "精魄渐芜秽，衰老相凭因。",
   "我有锦囊诀，可以持君身。",
   "当餐黄金药，去为紫阳宾。",
   "万事难并立，百年犹崇晨。",
   "别尔东南去，悠悠多悲辛。",
   "前志庶不易，远途期所遵。",
   "已矣归去来，白云飞天津。"
  ],
  "title": "颍阳别元丹丘之淮阳"
 },
 {
  "id": 752,
  "author": "李白",
  "paragraphs": [
   "忆昔作少年，结交赵与燕。",
   "金羁络骏马，锦带横龙泉。",
   "寸心无疑事，所向非徒然。",
   "晚节觉此疏，猎精草太玄。",
   "空名束壮士，薄俗弃高贤。",
   "中回圣明顾，挥翰凌云烟。",
   "骑虎不敢下，攀龙忽堕天。",
   "还家守清真，孤洁励秋蝉。",
   "炼丹费火石，采药穷山川。",
   "卧海不关人，租税辽东田。",
   "乘兴忽复起，櫂歌溪中船。",
   "临醉谢葛强，山公欲倒鞭。",
   "狂歌自此别，垂钓沧浪前。"
  ],
  "title": "留别广陵诸公"
 },
 {
  "id": 753,
  "author": "李白",
  "paragraphs": [
   "玉瓶沽美酒，数里送君还。",
   "系马垂杨下，衔杯大道间。",
   "天边看渌水，海上见青山。",
   "兴罢各分袂，何须醉别颜。"
  ],
  "title": "广陵赠别"
 },
 {
  "id": 754,
  "author": "李白",
  "paragraphs": [
   "天籁何参差，噫然大块吹。",
   "玄元包橐籥，紫气何逶迤。",
   "七叶运皇化，千龄光本支。",
   "仙风生指树，大雅歌螽斯。",
   "诸王若鸾虬，肃穆列藩维。",
   "哲兄锡茅土，圣代罗荣滋。",
   "九卿领徐方，七步继陈思。",
   "伊昔全盛日，雄豪动京师。",
   "冠剑朝凤阙，楼船侍龙池。",
   "鼓钟出朱邸，金翠照丹墀。",
   "君王一顾盼，选色献蛾眉。",
   "列戟十八年，未曾辄迁移。",
   "大臣小喑鸣，谪窜天南垂。",
   "长沙不足舞，贝锦且成诗。",
   "佐郡浙江西，病闲绝驱驰。",
   "阶轩日苔藓，鸟雀噪檐帷。",
   "时乘平肩舆，出入畏人知。",
   "北宅聊偃憩，欢愉恤惸嫠。",
   "羞言梁苑地，烜赫耀旌旗。",
   "兄弟八九人，吴秦各分离。",
   "太贤达机兆，岂独虑安危。",
   "小子谢麟阁，雁行忝肩随。",
   "令弟字延陵，凤毛出天姿。",
   "清英神仙骨，芬馥茝兰蕤。",
   "梦得春草句，将非惠连谁。",
   "深心紫河车，与我特相宜。",
   "金膏犹罔象，玉液尚磷缁。",
   "伏枕寄宾馆，宛同清漳湄。",
   "药物多见馈，珍羞亦兼之。",
   "谁道溟渤深，犹言浅恩慈。",
   "鸣蝉游子意，促织念归期。",
   "骄阳何太赫，海水烁龙龟。",
   "百川尽凋枯，舟檝阁中逵。",
   "策马摇凉月，通宵出郊圻。",
   "泣别目眷眷，伤心步迟迟。",
   "愿言保明德，王室伫清夷。",
   "掺袂何所道，援毫投此辞。"
  ],
  "title": "感时留别从兄徐王延年从弟延陵"
 },
 {
  "id": 755,
  "author": "李白",
  "paragraphs": [
   "借问剡中道，东南指越乡。",
   "舟从广陵去，水入会稽长。",
   "竹色溪下绿，荷花镜里香。",
   "辞君向天姥，拂石卧秋霜。"
  ],
  "title": "别储邕之剡中"
 },
 {
  "id": 756,
  "author": "李白",
  "paragraphs": [
   "海水昔飞动，三龙纷战争。",
   "钟山危波澜，倾侧骇奔鲸。",
   "黄旗一扫荡，割壤开吴京。",
   "六代更霸王，遗迹见都城。",
   "至今秦淮间，礼乐秀群英。",
   "地扇邹鲁学，诗腾颜谢名。",
   "五月金陵西，祖余白下亭。",
   "欲寻庐峰顶，先绕汉水行。",
   "香炉紫烟灭，瀑布落太清。",
   "若攀星辰去，挥手缅含情。"
  ],
  "title": "留别金陵诸公"
 },
 {
  "id": 757,
  "author": "李白",
  "paragraphs": [
   "食出野田美，酒临远水倾。",
   "东流若未尽，应见别离情。"
  ],
  "title": "口号"
 },
 {
  "id": 758,
  "author": "李白",
  "paragraphs": [
   "风吹柳花满店香，吴姬压酒唤客尝。",
   "金陵子弟来相送，欲行不行各尽觞。",
   "请君试问东流水，别意与之谁短长。"
  ],
  "title": "金陵酒肆留别"
 },
 {
  "id": 759,
  "author": "李白",
  "paragraphs": [
   "驿亭三杨树，正当白下门。",
   "吴烟暝长条，汉水啮古根。",
   "向来送行处，回首阻笑言。",
   "别后若见之，为余一攀翻。"
  ],
  "title": "金陵白下亭留别"
 },
 {
  "id": 760,
  "author": "李白",
  "paragraphs": [
   "东林送客处，月出白猿啼。",
   "笑别庐山远，何烦过虎溪。"
  ],
  "title": "别东林寺僧"
 },
 {
  "id": 761,
  "author": "李白",
  "paragraphs": [
   "君家全盛日，台鼎何陆离。",
   "斩鳌翼娲皇，炼石补天维。",
   "一回日月顾，三入凤皇池。",
   "失势青门傍，种瓜复几时。",
   "犹会众宾客，三千光路岐。",
   "皇恩雪愤懑，松柏含荣滋。",
   "我非东床人，令姊忝齐眉。",
   "浪迹未出世，空名动京师。",
   "适遭云罗解，翻谪夜郎悲。",
   "拙妻莫邪剑，及此二龙随。",
   "惭君湍波苦，千里远从之。",
   "白帝晓猿断，黄牛过客迟。",
   "遥瞻明月峡，西去益相思。"
  ],
  "title": "窜夜郎于乌江留别宗十六璟"
 },
 {
  "id": 762,
  "author": "李白",
  "paragraphs": [
   "龚子栖闲地，都无人世喧。",
   "柳深陶令宅，竹暗辟疆园。",
   "我去黄牛峡，遥愁白帝猿。",
   "赠君卷葹草，心断竟何言。"
  ],
  "title": "留别龚处士"
 },
 {
  "id": 763,
  "author": "李白",
  "paragraphs": [
   "窜逐勿复哀，惭君问寒灰。",
   "浮云本无意，吹落章华台。",
   "远别泪空尽，长愁心已摧。",
   "二年吟泽畔，憔悴几时回。"
  ],
  "title": "赠别郑判官"
 },
 {
  "id": 764,
  "author": "李白",
  "paragraphs": [
   "故人西辞黄鹤楼，烟花三月下扬州。",
   "孤帆远影碧山尽，唯见长江天际流。"
  ],
  "title": "黄鹤楼送孟浩然之广陵"
 },
 {
  "id": 765,
  "author": "李白",
  "paragraphs": [
   "秦欺赵氏璧，却入邯郸宫。",
   "本是楚家玉，还来荆山中。",
   "丹彩泻沧溟，精辉凌白虹。",
   "青蝇一相点，流落此时同。",
   "卓绝道门秀，谈玄乃支公。",
   "延萝结幽居，剪竹绕芳丛。",
   "凉花拂户牖，天籁鸣虚空。",
   "忆我初来时，蒲萄开景风。",
   "今兹大火落，秋叶黄梧桐。",
   "水色梦沅湘，长沙去何穷。",
   "寄书访衡峤，但与南飞鸿。"
  ],
  "title": "将游衡岳过汉阳双松亭留别族弟浮屠谈皓"
 },
 {
  "id": 766,
  "author": "李白",
  "paragraphs": [
   "大梁白云起，飘飖来南洲。",
   "裴回苍梧野，十见罗浮秋。",
   "鳌抃山海倾，四溟扬洪流。",
   "意欲托孤凤，从之摩天游。",
   "凤苦道路难，翱翔还昆丘。",
   "不肯衔我去，哀鸣惭不周。",
   "远客谢主人，明珠难暗投。",
   "拂拭倚天剑，西登岳阳楼。",
   "长啸万里风，扫清胸中忧。",
   "谁念刘越石，化为绕指柔。"
  ],
  "title": "留别贾舍人至二首 一"
 },
 {
  "id": 767,
  "author": "李白",
  "paragraphs": [
   "秋风吹胡霜，凋此檐下芳。",
   "折芳怨岁晚，离别凄以伤。",
   "谬攀青琐贤，延我于北堂。",
   "君为长沙客，我独之夜郎。",
   "劝此一杯酒，岂惟道路长。",
   "割珠两分赠，寸心贵不忘。",
   "何必儿女仁，相看泪成行。"
  ],
  "title": "留别贾舍人至二首 二"
 },
 {
  "id": 768,
  "author": "李白",
  "paragraphs": [
   "渡远荆门外，来从楚国游。",
   "山随平野尽，江入大荒流。",
   "月下飞天镜，云生结海楼。",
   "仍连故乡水，万里送行舟。"
  ],
  "title": "渡荆门送别"
 },
 {
  "id": 769,
  "author": "李白",
  "paragraphs": [
   "秦出天下兵，蹴踏燕赵倾。",
   "黄河饮马竭，赤羽连天明。",
   "太尉杖旄钺，云旗绕彭城。",
   "三军受号令，千里肃雷霆。",
   "函谷绝飞鸟，武关拥连营。",
   "意在斩巨鳌，何论鲙长鲸。",
   "恨无左军略，多愧鲁连生。",
   "拂剑照严霜，雕戈鬘胡缨。",
   "愿雪会稽耻，将期报恩荣。",
   "半道谢病还，无因东南征。",
   "亚夫未见顾，剧孟阻先行。",
   "天夺壮士心，长吁别吴京。",
   "金陵遇太守，倒屣相逢迎。",
   "群公咸祖饯，四座罗朝英。",
   "初发临沧观，醉栖征虏亭。",
   "旧国见秋月，长江流寒声。",
   "帝车信回转，河汉复纵横。",
   "孤凤向西海，飞鸿辞北溟。",
   "因之出寥廓，挥手谢公卿。"
  ],
  "title": "闻李太尉大举秦兵百万出征东南懦夫请缨冀申一割之用半道病还留别金陵崔侍御十九韵"
 },
 {
  "id": 770,
  "author": "李白",
  "paragraphs": [
   "西出苍龙门，南登白鹿原。",
   "欲寻商山皓，犹恋汉皇恩。",
   "水国远行迈，仙经深讨论。",
   "洗心向溪月，清耳敬亭猿。",
   "筑室在人境，闭门无世喧。",
   "多君枉高驾，赠我以微言。",
   "交乃意气合，道因风雅存。",
   "别离有相思，瑶瑟与金樽。"
  ],
  "title": "别韦少府"
 },
 {
  "id": 771,
  "author": "李白",
  "paragraphs": [
   "白酒新熟山中归，黄鸡啄黍秋正肥。",
   "呼童烹鸡酌白酒，儿女嬉笑牵人衣。",
   "高歌取醉欲自慰，起舞落日争光辉。",
   "游说万乘苦不早，著鞭跨马涉远道。",
   "会稽愚妇轻买臣，余亦辞家西入秦。",
   "仰天大笑出门去，我辈岂是蓬蒿人。"
  ],
  "title": "南陵别儿童入京"
 },
 {
  "id": 772,
  "author": "李白",
  "paragraphs": [
   "何处名僧到水西，乘舟弄月宿泾溪。",
   "平明别我上山去，手携金策踏云梯。",
   "腾身转觉三天近，举足回看万岭低。",
   "谑浪肯居支遁下，风流还与远公齐。",
   "此度别离何日见，相思一夜暝猿啼。"
  ],
  "title": "别山僧"
 },
 {
  "id": 773,
  "author": "李白",
  "paragraphs": [
   "王子析道论，微言破秋毫。",
   "还归布山隐，兴入天云高。",
   "尔去安可迟，瑶草恐衰歇。",
   "我心亦怀归，屡梦松上月。",
   "傲然遂独往，长啸开岩扉。",
   "林壑久已芜，石道生蔷薇。",
   "愿言弄笙鹤，岁晚来相依。"
  ],
  "title": "赠别王山人归布山"
 },
 {
  "id": 774,
  "author": "李白",
  "paragraphs": [
   "楚水清若空，遥将碧海通。",
   "人分千里外，兴在一杯中。",
   "谷鸟吟晴日，江猿啸晚风。",
   "平生不下泪，于此泣无穷。"
  ],
  "title": "江夏别宋之悌"
 },
 {
  "id": 775,
  "author": "李白",
  "paragraphs": [
   "斗酒勿为薄，寸心贵不忘。",
   "坐惜故人去，偏令游子伤。",
   "离颜怨芳草，春思结垂杨。",
   "挥手再三别，临岐空断肠。"
  ],
  "title": "南阳送客"
 },
 {
  "id": 776,
  "author": "李白",
  "paragraphs": [
   "张翰江东去，正值秋风时。",
   "天清一雁远，海阔孤帆迟。",
   "白日行欲暮，沧波杳难期。",
   "吴洲如见月，千里幸相思。"
  ],
  "title": "送张舍人之江东"
 },
 {
  "id": 777,
  "author": "李白",
  "paragraphs": [
   "仙人东方生，浩荡弄云海。",
   "沛然乘天游，独往失所在。",
   "魏侯继大名，本家聊摄城。",
   "卷舒入元化，迹与古贤幷。",
   "十三弄文史，挥笔如振绮。",
   "辩折田巴生，心齐鲁连子。",
   "西涉清洛源，颇惊人世喧。",
   "采秀卧王屋，因窥洞天门。",
   "朅来游嵩峰，羽客何双双。",
   "朝携月光子，暮宿玉女窗。",
   "鬼谷上窈窕，龙潭下奔潨。",
   "东浮汴河水，访我三千里。",
   "逸兴满吴云，飘飖浙江汜。",
   "挥手杭越间，樟亭望潮还。",
   "涛卷海门石，云横天际山。",
   "白马走素车，雷奔骇心颜。",
   "遥闻会稽美，且度耶溪水。",
   "万壑与千岩，峥嵘镜湖里。",
   "秀色不可名，清辉满江城。",
   "人游月边去，舟在空中行。",
   "此中久延伫，入剡寻王许。",
   "笑读曹娥碑，沈吟黄绢语。",
   "天台连四明，日入向国清。",
   "五峰转月色，百里行松声。",
   "灵溪咨沿越，华顶殊超忽。",
   "石梁横青天，侧足履半月。",
   "忽然思永嘉，不惮海路赊。",
   "挂席历海峤，回瞻赤城霞。",
   "赤城渐微没，孤屿前峣兀。",
   "水续万古流，亭空千霜月。",
   "缙云川谷难，石门最可观。",
   "瀑布挂北斗，莫穷此水端。",
   "喷壁洒素雪，空蒙生昼寒。",
   "却思恶溪去，宁惧恶溪恶。",
   "咆哮七十滩，水石相喷薄。",
   "路创李北海，岩开谢康乐。",
   "松风和猿声，搜索连洞壑。",
   "径出梅花桥，双溪纳归潮。",
   "落帆金华岸，赤松若可招。",
   "沈约八咏楼，城西孤岧峣。",
   "岧峣四荒外，旷望群川会。",
   "云卷天地开，波连浙西大。",
   "乱流新安口，北指严光濑。",
   "钓台碧云中，邈与苍岭对。",
   "稍稍来吴都，裴回上姑苏。",
   "烟绵横九疑，漭荡见五湖。",
   "目极心更远，悲歌但长吁。",
   "回桡楚江滨，挥策扬子津。",
   "身著日本裘，昂藏出风尘。",
   "五月造我语，知非佁儗人。",
   "相逢乐无限，水石日在眼。",
   "徒干五诸侯，不致百金产。",
   "吾友扬子云，弦歌播清芬。",
   "虽为江宁宰，好与山公群。",
   "乘兴但一行，且知我爱君。",
   "君来几何时，仙台应有期。",
   "东窗绿玉树，定长三五枝。",
   "至今天坛人，当笑尔归迟。",
   "我苦惜远别，茫然使心悲。",
   "黄河若不断，白首长相思。"
  ],
  "title": "送王屋山人魏万还王屋"
 },
 {
  "id": 778,
  "author": "李白",
  "paragraphs": [
   "我来扬都市，送客回轻舠。",
   "因夸楚太子，便睹广陵涛。",
   "仙尉赵家玉，英风凌四豪。",
   "维舟至长芦，目送烟云高。",
   "摇扇对酒楼，持袂把蟹螯。",
   "前途傥相思，登岳一长谣。"
  ],
  "title": "送当涂赵少府赴长芦"
 },
 {
  "id": 779,
  "author": "李白",
  "paragraphs": [
   "闻道稽山去，偏宜谢客才。",
   "千岩泉洒落，万壑树萦回。",
   "东海横秦望，西陵绕越台。",
   "湖清霜镜晓，涛白雪山来。",
   "八月枚乘笔，三吴张翰杯。",
   "此中多逸兴，早晚向天台。"
  ],
  "title": "送友人寻越中山水"
 },
 {
  "id": 780,
  "author": "李白",
  "paragraphs": [
   "与尔情不浅，忘筌已得鱼。",
   "玉台挂宝镜，持此意何如。",
   "坦腹东床下，由来志气疏。",
   "遥知向前路，掷果定盈车。"
  ],
  "title": "送族弟凝之滁求婚崔氏"
 },
 {
  "id": 781,
  "author": "李白",
  "paragraphs": [
   "送君游梅湖，应见梅花发。",
   "有使寄我来，无令红芳歇。",
   "暂行新林浦，定醉金陵月。",
   "莫惜一雁书，音尘坐胡越。"
  ],
  "title": "送友人游梅湖"
 },
 {
  "id": 782,
  "author": "李白",
  "paragraphs": [
   "还闻天竺寺，梦想怀东越。",
   "每年海树霜，桂子落秋月。",
   "送君游此地，已属流芳歇。",
   "待我来岁行，相随浮溟渤。"
  ],
  "title": "送崔十二游天竺寺"
 },
 {
  "id": 783,
  "author": "李白",
  "paragraphs": [
   "客有思天台，东行路超忽。",
   "涛落浙江秋，沙明浦阳月。",
   "今游方厌楚，昨梦先归越。",
   "且尽秉烛欢，无辞凌晨发。",
   "我家小阮贤，剖竹赤城边。",
   "诗人多见重，官烛未曾然。",
   "兴引登山屐，情催泛海船。",
   "石桥如可度，携手弄云烟。"
  ],
  "title": "送杨山人归天台"
 },
 {
  "id": 784,
  "author": "李白",
  "paragraphs": [
   "黄山四千仞，三十二莲峰。",
   "丹崖夹石柱，菡萏金芙蓉。",
   "伊昔升绝顶，下窥天目松。",
   "仙人炼玉处，羽化留余踪。",
   "亦闻温伯雪，独往今相逢。",
   "采秀辞五岳，攀岩历万重。",
   "归休白鹅岭，渴饮丹砂井。",
   "凤吹我时来，云车尔当整。",
   "去去陵阳东，行行芳桂丛。",
   "回溪十六度，碧嶂尽晴空。",
   "他日还相访，乘桥蹑彩虹。"
  ],
  "title": "送温处士归黄山白鹅峰旧居"
 },
 {
  "id": 785,
  "author": "李白",
  "paragraphs": [
   "长桑晓洞视，五藏无全牛。",
   "赵叟得秘诀，还从方士游。",
   "西过获麟台，为我吊孔丘。",
   "念别复怀古，潸然空泪流。"
  ],
  "title": "送方士赵叟之东平"
 },
 {
  "id": 786,
  "author": "李白",
  "paragraphs": [
   "猎客张兔罝，不能挂龙虎。",
   "所以青云人，高歌在岩户。",
   "韩生信英彦，裴子含清真。",
   "孔侯复秀出，俱与云霞亲。",
   "峻节凌远松，同衾卧盘石。",
   "斧冰嗽寒泉，三子同二屐。",
   "时时或乘兴，往往云无心。",
   "出山揖牧伯，长啸轻衣簪。",
   "昨宵梦里还，云弄竹溪月。",
   "今晨鲁东门，帐饮与君别。",
   "雪崖滑去马，萝径迷归人。",
   "相思若烟草，历乱无冬春。"
  ],
  "title": "送韩准裴政孔巢父还山"
 },
 {
  "id": 787,
  "author": "李白",
  "paragraphs": [
   "大国置衡镜，准平天地心。",
   "群贤无邪人，朗鉴穷情深。",
   "吾君咏南风，衮冕弹鸣琴。",
   "时泰多美士，京国会缨簪。",
   "山苗落涧底，幽松出高岑。",
   "夫子有盛才，主司得球琳。",
   "流水非郑曲，前行遇知音。",
   "衣工剪绮绣，一悮伤千金。",
   "何惜刀尺余，不裁寒女衾。",
   "我非弹冠者，感别但开襟。",
   "空谷无白驹，贤人岂悲吟。",
   "大道安弃物，时来或招寻。",
   "尔见山吏部，当应无陆沈。"
  ],
  "title": "送杨少府赴选"
 },
 {
  "id": 788,
  "author": "李白",
  "paragraphs": [
   "龙虎谢鞭策，鹓鸾不司晨。",
   "君看海上鹤，何似笼中鹑。",
   "独用天地心，浮云乃吾身。",
   "虽将簪组狎，若与烟霞亲。",
   "季父有英风，白眉超常伦。",
   "一官即梦寐，脱屐归西秦。",
   "窦公敞华筵，墨客尽来臻。",
   "燕歌落胡雁，郢曲回阳春。",
   "征马百度嘶，游车动行尘。",
   "踌躇未忍去，恋此四座人。",
   "饯离驻高驾，惜别空殷勤。",
   "何时竹林下，更与步兵邻。"
  ],
  "title": "对雪奉饯任城六父秩满归京"
 },
 {
  "id": 789,
  "author": "李白",
  "paragraphs": [
   "尧没三千岁，青松古庙存。",
   "送行奠桂酒，拜舞清心魂。",
   "日色促归人，连歌倒芳樽。",
   "马嘶俱醉起，分手更何言。"
  ],
  "title": "鲁郡尧祠送吴五之琅琊"
 },
 {
  "id": 790,
  "author": "李白",
  "paragraphs": [
   "朝策犂眉䯄，举鞭力不堪。",
   "强扶愁疾向何处，角巾微服尧祠南。",
   "长杨扫地不见日，石门喷作金沙潭。",
   "笑夸故人指绝境，山光水色青于蓝。",
   "庙中往往来击鼓，尧本无心尔何苦。",
   "门前长跪双石人，有女如花日歌舞。",
   "银鞍绣毂往复回，簸林蹶石鸣风雷。",
   "远烟空翠时明灭，白鸥历乱长飞雪。",
   "红泥亭子赤阑干，碧流环转青锦湍。",
   "深沈百丈洞海底，那知不有蛟龙蟠。",
   "君不见绿珠潭水流东海，绿珠红粉沈光彩。",
   "绿珠楼下花满园，今日曾无一枝在。",
   "昨夜秋声阊阖来，洞庭木落骚人哀。",
   "遂将三五少年辈，登高远望形神开。",
   "生前一笑轻九鼎，魏武何悲铜雀台。",
   "我歌白云倚窗牖，尔闻其声但挥手。",
   "长风吹月度海来，遥劝仙人一杯酒。",
   "酒中乐酣宵向分，举觞酹尧尧可闻。",
   "何不令皋繇拥篲横八极，直上青天挥浮云。",
   "高阳小饮真琐琐，山公酩酊何如我。",
   "竹林七子去道赊，兰亭雄笔安足夸。",
   "尧祠笑杀五湖水，至今憔悴空荷花。",
   "尔向西秦我东越，暂向瀛洲访金阙。",
   "蓝田太白若可期，为余扫洒石上月。"
  ],
  "title": "鲁郡尧祠送窦明府薄华还西京"
 },
 {
  "id": 791,
  "author": "李白",
  "paragraphs": [
   "客自长安来，还归长安去。",
   "狂风吹我心，西挂咸阳树。",
   "此情不可道，此别何时遇。",
   "望望不见君，连山起烟雾。"
  ],
  "title": "金乡送韦八之西京"
 },
 {
  "id": 792,
  "author": "李白",
  "paragraphs": [
   "宋人不辨玉，鲁贱东家丘。",
   "我笑薛夫子，胡为两地游。",
   "黄金消众口，白璧竟难投。",
   "梧桐生蒺藜，绿竹乏佳实。",
   "凤凰宿谁家，遂与群鸡匹。",
   "田家养老马，穷士归其门。",
   "蛾眉笑躄者，宾客去平原。",
   "却斩美人首，三千还骏奔。",
   "毛公一挺剑，楚赵两相存。",
   "孟尝习狡兔，三窟赖冯谖。",
   "信陵夺兵符，为用侯生言。",
   "春申一何愚，刎首为李园。",
   "贤哉四公子，抚掌黄泉里。",
   "借问笑何人，笑人不好士。",
   "尔去且勿諠，桃李竟何言。",
   "沙丘无漂母，谁肯饭王孙。"
  ],
  "title": "送薛九被谗去鲁"
 },
 {
  "id": 793,
  "author": "李白",
  "paragraphs": [
   "尔从咸阳来，问我何劳苦。",
   "沐猴而冠不足言，身骑土牛滞东鲁。",
   "沈弟欲行凝弟留，孤飞一雁秦云秋。",
   "坐来黄叶落四五，北斗已挂西城楼。",
   "丝桐感人弦亦绝，满堂送君皆惜别。",
   "卷帘见月清兴来，疑是山阴夜中雪。",
   "明日斗酒别，惆怅清路尘。",
   "遥望长安日，不见长安人。",
   "长安宫阙九天上，此地曾经为近臣。",
   "一朝复一朝，发白心不改。",
   "屈原憔悴滞江潭，亭伯流离放辽海。",
   "折翮翻飞随转蓬，闻弦坠虚下霜空。",
   "圣朝久弃青云士，他日谁怜张长公。"
  ],
  "title": "单父东楼秋夜送族弟沈之秦"
 },
 {
  "id": 794,
  "author": "李白",
  "paragraphs": [
   "雪满原野白，戎装出盘游。",
   "挥鞭布猎骑，四顾登高丘。",
   "兔起马足间，苍鹰下平畴。",
   "喧呼相驰逐，取乐销人忧。",
   "舍此戒禽荒，微声列齐讴。",
   "鸣鸡发晏堌，别雁惊涞沟。",
   "西行有东音，寄与长河流。"
  ],
  "title": "送族弟凝至晏堌"
 },
 {
  "id": 795,
  "author": "李白",
  "paragraphs": [
   "送别枯桑下，凋叶落半空。",
   "我行懵道远，尔独知天风。",
   "谁念张仲蔚，还依蒿与蓬。",
   "何时一杯酒，更与李膺同。"
  ],
  "title": "鲁城北郭曲腰桑下送张子还嵩阳"
 },
 {
  "id": 796,
  "author": "李白",
  "paragraphs": [
   "鲁国一杯水，难容横海鳞。",
   "仲尼且不敬，况乃寻常人。",
   "白玉换斗粟，黄金买尺薪。",
   "闭门木叶下，始觉秋非春。",
   "闻君向西迁，地即鼎湖邻。",
   "宝镜匣苍藓，丹经埋素尘。",
   "轩后上天时，攀龙遗小臣。",
   "及此留惠爱，庶几风化淳。",
   "鲁缟如白烟，五缣不成束。",
   "临行赠贫交，一尺重山岳。",
   "相国齐晏子，赠行不及言。",
   "托阴当树李，忘忧当树萱。",
   "他日见张禄，绨袍怀旧恩。"
  ],
  "title": "送鲁郡刘长史迁弘农长史"
 },
 {
  "id": 797,
  "author": "李白",
  "paragraphs": [
   "吾家青萍剑，操割有余闲。",
   "往来纠二邑，此去何时还。",
   "鞍马月桥南，光辉岐路间。",
   "贤豪相追饯，却到栖霞山。",
   "群花散芳园，斗酒开离颜。",
   "乐酣相顾起，征马无由攀。"
  ],
  "title": "送族弟单父主簿凝摄宋城主簿至郭南月桥却回栖霞山留饮赠之"
 },
 {
  "id": 798,
  "author": "李白",
  "paragraphs": [
   "醉别复几日，登临遍池台。",
   "何时石门路，重有金樽开。",
   "秋波落泗水，海色明徂徕。",
   "飞蓬各自远，且尽手中杯。"
  ],
  "title": "鲁郡东石门送杜二甫"
 },
 {
  "id": 799,
  "author": "李白",
  "paragraphs": [
   "猛虎伏尺草，虽藏难蔽身。",
   "有如张公子，肮脏在风尘。",
   "岂无横腰剑，屈彼淮阴人。",
   "击筑向北燕，燕歌易水滨。",
   "归来泰山上，当与尔为邻。"
  ],
  "title": "鲁郡尧祠送张十四游河北"
 },
 {
  "id": 800,
  "author": "李白",
  "paragraphs": [
   "西江天柱远，东越海门深。",
   "去割慈亲恋，行忧报国心。",
   "好风吹落日，流水引长吟。",
   "五月披裘者，应知不取金。"
  ],
  "title": "杭州送裴大泽赴庐州长史"
 },
 {
  "id": 801,
  "author": "李白",
  "paragraphs": [
   "送君灞陵亭，灞水流浩浩。",
   "上有无花之古树，下有伤心之春草。",
   "我向秦人问路岐，云是王粲南登之古道。",
   "古道连绵走西京，紫阙落日浮云生。",
   "正当今夕断肠处，黄鹂愁绝不忍听。"
  ],
  "title": "灞陵行送别"
 },
 {
  "id": 802,
  "author": "李白",
  "paragraphs": [
   "久辞荣禄遂初衣，曾向长生说息机。",
   "真诀自从茅氏得，恩波宁阻洞庭归。",
   "瑶台含雾星辰满，仙峤浮空岛屿微。",
   "借问欲栖珠树鹤，何年却向帝城飞。"
  ],
  "title": "送贺监归四明应制"
 },
 {
  "id": 803,
  "author": "李白",
  "paragraphs": [
   "天马白银鞍，亲承明主欢。",
   "鬬鸡金宫里，射雁碧云端。",
   "堂上罗中贵，歌钟清夜阑。",
   "何言谪南国，拂剑坐长叹。",
   "赵璧为谁点，隋珠枉被弹。",
   "圣朝多雨露，莫厌此行难。"
  ],
  "title": "送窦司马贬宜春"
 },
 {
  "id": 804,
  "author": "李白",
  "paragraphs": [
   "将军出使拥楼船，江上旌旗拂紫烟。",
   "万里横戈探虎穴，三杯拔剑舞龙泉。",
   "莫道词人无胆气，临行将赠绕朝鞭。"
  ],
  "title": "送羽林陶将军"
 },
 {
  "id": 805,
  "author": "李白",
  "paragraphs": [
   "安西幕府多材雄，喧喧惟道三数公。",
   "绣衣貂裘明积雪，飞书走檄如飘风。",
   "朝辞明主出紫宫，银鞍送别金城空。",
   "天外飞霜下葱海，火旗云马生光彩。",
   "胡塞清尘几日归，汉家草绿遥相待。"
  ],
  "title": "送程刘二侍郎兼独孤判官赴安西幕府"
 },
 {
  "id": 806,
  "author": "李白",
  "paragraphs": [
   "携妓东山去，春光半道催。",
   "遥看若桃李，双入镜中开。"
  ],
  "title": "送侄良携二妓赴会稽戏有此赠"
 },
 {
  "id": 807,
  "author": "李白",
  "paragraphs": [
   "镜湖流水漾清波，狂客归舟逸兴多。",
   "山阴道士如相见，应写黄庭换白鹅。"
  ],
  "title": "送贺宾客归越"
 },
 {
  "id": 808,
  "author": "李白",
  "paragraphs": [
   "寿阳信天险，天险横荆关。",
   "苻坚百万众，遥阻八公山。",
   "不假筑长城，大贤在其间。",
   "战夫若熊虎，破敌有余闲。",
   "张子勇且英，少轻卫霍孱。",
   "投躯紫髯将，千里望风颜。",
   "勗尔效才略，功成衣锦还。"
  ],
  "title": "送张遥之寿阳幕府"
 },
 {
  "id": 809,
  "author": "李白",
  "paragraphs": [
   "何处可为别，长安青绮门。",
   "胡姬招素手，延客醉金樽。",
   "临当上马时，我独与君言。",
   "风吹芳兰折，日没鸟雀喧。",
   "举手指飞鸿，此情难具论。",
   "同归无早晚，颍水有清源。"
  ],
  "title": "送裴十八图南归嵩山二首 一"
 },
 {
  "id": 810,
  "author": "李白",
  "paragraphs": [
   "君思颍水绿，忽复归嵩岑。",
   "归时莫洗耳，为我洗其心。",
   "洗心得真情，洗耳徒买名。",
   "谢公终一起，相与济苍生。"
  ],
  "title": "送裴十八图南归嵩山二首 二"
 },
 {
  "id": 811,
  "author": "李白",
  "paragraphs": [
   "秦地见碧草，楚谣对清樽。",
   "把酒尔何思，鹧鸪啼南园。",
   "余欲罗浮隐，犹怀明主恩。",
   "踌躇紫宫恋，孤负沧洲言。",
   "终然无心云，海上同飞翻。",
   "相期乃不浅，幽桂有芳根。"
  ],
  "title": "同王昌龄送族弟襄归桂阳二首 一"
 },
 {
  "id": 812,
  "author": "李白",
  "paragraphs": [
   "尔家何在潇湘川，青莎白石长沙边。",
   "昨梦江花照江日，几枝正发东窗前。",
   "觉来欲往心悠然，魂随越鸟飞南天。",
   "秦云连山海相接，桂水横烟不可涉。",
   "送君此去令人愁，风帆茫茫隔河洲。",
   "春潭琼草绿可折，西寄长安明月楼。"
  ],
  "title": "同王昌龄送族弟襄归桂阳二首 二"
 },
 {
  "id": 813,
  "author": "李白",
  "paragraphs": [
   "六博争雄好彩来，金盘一掷万人开。",
   "丈夫赌命报天子，当斩胡头衣锦回。"
  ],
  "title": "送外甥郑灌从军三首 一"
 },
 {
  "id": 814,
  "author": "李白",
  "paragraphs": [
   "丈八蛇矛出陇西，弯弧拂箭白猿啼。",
   "破胡必用龙韬策，积甲应将熊耳齐。"
  ],
  "title": "送外甥郑灌从军三首 二"
 },
 {
  "id": 815,
  "author": "李白",
  "paragraphs": [
   "月蚀西方破敌时，及瓜归日未应迟。",
   "斩胡血变黄河水，枭首当悬白鹊旗。"
  ],
  "title": "送外甥郑灌从军三首 三"
 },
 {
  "id": 816,
  "author": "李白",
  "paragraphs": [
   "吾祖吹橐籥，天人信森罗。",
   "归根复太素，群动熙元和。",
   "炎炎四真人，摛辩若涛波。",
   "交流无时寂，杨墨日成科。",
   "夫子闻洛诵，夸才才固多。",
   "为金好踊跃，久客方蹉跎。",
   "道可束卖之，五宝溢山河。",
   "劝君还嵩丘，开酌盼庭柯。",
   "三花如未落，乘兴一来过。"
  ],
  "title": "送于十八应四子举落第还嵩山"
 },
 {
  "id": 817,
  "author": "李白",
  "paragraphs": [
   "寻阳五溪水，沿洄直入巫山里。",
   "胜境由来人共传，君到南中自称美。",
   "送君别有八月秋，飒飒芦花复益愁。",
   "云帆望远不相见，日暮长江空自流。"
  ],
  "title": "送别"
 },
 {
  "id": 818,
  "author": "李白",
  "paragraphs": [
   "汉家兵马乘北风，鼓行而西破犬戎。",
   "尔随汉将出门去，剪虏若草收奇功。",
   "君王按剑望边色，旄头已落胡天空。",
   "匈奴系头数应尽，明年应入蒲萄宫。"
  ],
  "title": "送族弟绾从军安西"
 },
 {
  "id": 819,
  "author": "李白",
  "paragraphs": [
   "入幕推英选，捐书事远戎。",
   "高谈百战术，郁作万夫雄。",
   "起舞莲花剑，行歌明月弓。",
   "将飞天地阵，兵出塞垣通。",
   "祖席留丹景，征麾拂彩虹。",
   "旋应献凯入，麟阁伫深功。"
  ],
  "title": "送梁公昌从信安北征"
 },
 {
  "id": 820,
  "author": "李白",
  "paragraphs": [
   "西羌延国讨，白起佐军威。",
   "剑决浮云气，弓弯明月辉。",
   "马行边草绿，旌卷曙霜飞。",
   "抗手凛相顾，寒风生铁衣。"
  ],
  "title": "送白利从金吾董将军西征"
 },
 {
  "id": 821,
  "author": "李白",
  "paragraphs": [
   "六驳食猛虎，耻从驽马群。",
   "一朝长鸣去，矫若龙行云。",
   "壮士怀远略，志存解世纷。",
   "周粟犹不顾，齐珪安肯分。",
   "抱剑辞高堂，将投崔冠军。",
   "长策扫河洛，宁亲归汝坟。",
   "当令千古后，麟阁著奇勋。"
  ],
  "title": "送张秀才从军"
 },
 {
  "id": 822,
  "author": "李白",
  "paragraphs": [
   "幽燕沙雪地，万里尽黄云。",
   "朝吹归秋雁，南飞日几群。",
   "中有孤凤雏，哀鸣九天闻。",
   "我乃重此鸟，彩章五色分。",
   "胡为杂凡禽，雏鹜轻贱君。",
   "举手捧尔足，疾心若火焚。",
   "拂羽泪满面，送之吴江𣸣。",
   "去影忽不见，踌躇日将曛。"
  ],
  "title": "送崔度还吴"
 },
 {
  "id": 823,
  "author": "李白",
  "paragraphs": [
   "西施越溪女，明艳光云海。",
   "未入吴王宫殿时，浣纱古石今犹在。",
   "桃李新开映古查，菖蒲犹短出平沙。",
   "昔时红粉照流水，今日青苔覆落花。",
   "君去西秦适东越，碧山青江几超忽。",
   "若到天涯思故人，浣纱石上窥明月。"
  ],
  "title": "送祝八之江东赋得浣纱石"
 },
 {
  "id": 824,
  "author": "李白",
  "paragraphs": [
   "朱亥已击晋，侯嬴尚隐身。",
   "时无魏公子，岂贵抱关人。",
   "余亦不火食，游梁同在陈。",
   "空余湛卢剑，赠尔托交亲。"
  ],
  "title": "送侯十一"
 },
 {
  "id": 825,
  "author": "李白",
  "paragraphs": [
   "鲁客向西笑，君门若梦中。",
   "霜凋逐臣发，日忆明光宫。",
   "复羡二龙去，才华冠世雄。",
   "平衢骋高足，逸翰凌长风。",
   "舞袖拂秋月，歌筵闻蚤鸿。",
   "送君日千里，良会何由同。"
  ],
  "title": "鲁中送二从弟赴举之西京"
 },
 {
  "id": 826,
  "author": "李白",
  "paragraphs": [
   "道隐不可见，灵书藏洞天。",
   "吾师四万劫，历世遰相传。",
   "别杖留青竹，行歌蹑紫烟。",
   "离心无远近，长在玉京悬。"
  ],
  "title": "奉饯高尊师如贵道士传道箓毕归北海"
 },
 {
  "id": 827,
  "author": "李白",
  "paragraphs": [
   "张翰黄花句，风流五百年。",
   "谁人今继作，夫子世称贤。",
   "再动游吴櫂，还浮入海船。",
   "春光白门柳，霞色赤城天。",
   "去国难为别，思归各未旋。",
   "空余贾生泪，相顾共凄然。"
  ],
  "title": "金陵送张十一再游东吴"
 },
 {
  "id": 828,
  "author": "李白",
  "paragraphs": [
   "海水不满眼，观涛难称心。",
   "即知蓬莱石，却是巨鳌簪。",
   "送尔游华顶，令余发舃吟。",
   "仙人居射的，道士住山阴。",
   "禹穴寻溪入，云门隔岭深。",
   "绿萝秋月夜，相忆在鸣琴。"
  ],
  "title": "送纪秀才游越"
 },
 {
  "id": 829,
  "author": "李白",
  "paragraphs": [
   "长沙陈太守，逸气凌青松。",
   "英主赐五马，本是天池龙。",
   "湘水回九曲，衡山望五峰。",
   "荣君按节去，不及远相从。"
  ],
  "title": "送长沙陈太守二首 一"
 },
 {
  "id": 830,
  "author": "李白",
  "paragraphs": [
   "七郡长沙国，南连湘水滨。",
   "定王垂舞袖，地窄不回身。",
   "莫小二千石，当安远俗人。",
   "洞庭乡路远，遥羡锦衣春。"
  ],
  "title": "送长沙陈太守二首 二"
 },
 {
  "id": 831,
  "author": "李白",
  "paragraphs": [
   "关西杨伯起，汉日旧称贤。",
   "四代三公族，清风播人天。",
   "夫子华阴居，开门对玉莲。",
   "何事历衡霍，云帆今始还。",
   "君坐稍解颜，为君歌此篇。",
   "我固侯门士，谬登圣主筵。",
   "一辞金华殿，蹭蹬长江边。",
   "二子鲁门东，别来已经年。",
   "因君此中去，不觉泪如泉。"
  ],
  "title": "送杨燕之东鲁"
 },
 {
  "id": 832,
  "author": "李白",
  "paragraphs": [
   "我本不弃世，世人自弃我。",
   "一乘无倪舟，八极纵远柂。",
   "燕客期跃马，唐生安敢讥。",
   "采珠勿惊龙，大道可暗归。",
   "故山有松月，迟尔玩清晖。"
  ],
  "title": "送蔡山人"
 },
 {
  "id": 833,
  "author": "李白",
  "paragraphs": [
   "六月南风吹白沙，吴牛喘月气成霞。",
   "水国郁蒸不可处，时炎道远无行车。",
   "夫子如何涉江路，云帆袅袅金陵去。",
   "高堂倚门望伯鱼，鲁中正是趋庭处。",
   "我家寄在沙丘傍，三年不归空断肠。",
   "君行既识伯禽子，应驾小车骑白羊。"
  ],
  "title": "送萧三十一之鲁中兼问稚子伯禽"
 },
 {
  "id": 834,
  "author": "李白",
  "paragraphs": [
   "我有万古宅，嵩阳玉女峰。",
   "长留一片月，挂在东溪松。",
   "尔去掇仙草，菖蒲花紫茸。",
   "岁晚或相访，青天骑白龙。"
  ],
  "title": "送杨山人归嵩山"
 },
 {
  "id": 835,
  "author": "李白",
  "paragraphs": [
   "海水不可解，连江夜为潮。",
   "俄然蒲屿阔，岸去酒船遥。",
   "惜别耐取醉，鸣榔且长谣。",
   "天明尔当去，应便有风飘。"
  ],
  "title": "送殷淑三首 一"
 },
 {
  "id": 836,
  "author": "李白",
  "paragraphs": [
   "白鹭洲前月，天明送客回。",
   "青龙山后日，早出海云来。",
   "流水无情去，征帆逐吹开。",
   "相看不忍别，更进手中杯。"
  ],
  "title": "送殷淑三首 二"
 },
 {
  "id": 837,
  "author": "李白",
  "paragraphs": [
   "痛饮龙筇下，灯青月复寒。",
   "醉歌惊白鹭，半夜起沙滩。"
  ],
  "title": "送殷淑三首 三"
 },
 {
  "id": 838,
  "author": "李白",
  "paragraphs": [
   "岑公相门子，雅望归安石。",
   "奕世皆夔龙，中台竟三拆。",
   "至人达机兆，高揖九州伯。",
   "奈何天地间，而作隐沦客。",
   "贵道能全真，潜辉卧幽邻。",
   "探元入窅默，观化游无垠。",
   "光武有天下，严陵为故人。",
   "虽登洛阳殿，不屈巢由身。",
   "余亦谢明主，今称偃蹇臣。",
   "登高览万古，思与广成邻。",
   "蹈海宁受赏，还山非问津。",
   "西来一摇扇，共拂元规尘。"
  ],
  "title": "送岑征君归鸣皋山"
 },
 {
  "id": 839,
  "author": "李白",
  "paragraphs": [
   "鲁客抱白鹤，别余往泰山。",
   "初行若片云，杳在青崖间。",
   "高高至天门，日观近可攀。",
   "云山望不及，此去何时还。"
  ],
  "title": "送范山人归泰山"
 },
 {
  "id": 840,
  "author": "李白",
  "paragraphs": [
   "昔日绣衣何足荣，今宵贳酒与君倾。",
   "暂就东山赊月色，酣歌一夜送泉明。"
  ],
  "title": "送韩侍御之广德"
 },
 {
  "id": 841,
  "author": "李白",
  "paragraphs": [
   "我闻隐静寺，山水多奇踪。",
   "岩种朗公橘，门深杯渡松。",
   "道人制猛虎，振锡还孤峰。",
   "他日南陵下，相期谷口逢。"
  ],
  "title": "送通禅师还南陵隐静寺"
 },
 {
  "id": 842,
  "author": "李白",
  "paragraphs": [
   "青山横北郭，白水绕东城。",
   "此地一为别，孤蓬万里征。",
   "浮云游子意，落日故人情。",
   "挥手自兹去，萧萧班马鸣。"
  ],
  "title": "送友人"
 },
 {
  "id": 843,
  "author": "李白",
  "paragraphs": [
   "斗酒渭城边，垆头醉不眠。",
   "梨花千树雪，杨叶万条烟。",
   "惜别倾壶醑，临分赠马鞭。",
   "看君颍上去，新月到应圆。"
  ],
  "title": "送别"
 },
 {
  "id": 844,
  "author": "李白",
  "paragraphs": [
   "吴江女道士，头戴莲花巾。",
   "霓衣不湿雨，特异阳台云。",
   "足下远游履，凌波生素尘。",
   "寻仙向南岳，应见魏夫人。"
  ],
  "title": "江上送女道士褚三清游南岳"
 },
 {
  "id": 845,
  "author": "李白",
  "paragraphs": [
   "见说蚕丛路，崎岖不易行。",
   "山从人面起，云傍马头生。",
   "芳树笼秦栈，春流绕蜀城。",
   "升沉应已定，不必问君平。"
  ],
  "title": "送友人入蜀"
 },
 {
  "id": 846,
  "author": "李白",
  "paragraphs": [
   "伯阳仙家子，容色如青春。",
   "日月秘灵洞，云霞辞世人。",
   "化心养精魄，隐几窅天真。",
   "莫作千年别，归来城郭新。"
  ],
  "title": "送李青归南叶阳川"
 },
 {
  "id": 847,
  "author": "李白",
  "paragraphs": [
   "吾家白额驹，远别临东道。",
   "他日相思一梦君，应得池塘生春草。"
  ],
  "title": "送舍弟"
 },
 {
  "id": 848,
  "author": "李白",
  "paragraphs": [
   "水色南天远，舟行若在虚。",
   "迁人发佳兴，吾子访闲居。",
   "日落看归鸟，潭澄羡跃鱼。",
   "圣朝思贾谊，应降紫泥书。"
  ],
  "title": "送别得书字"
 },
 {
  "id": 849,
  "author": "李白",
  "paragraphs": [
   "试发清秋兴，因为吴会吟。",
   "碧云敛海色，流水折江心。",
   "我有延陵剑，君无陆贾金。",
   "艰难此为别，惆怅一何深。"
  ],
  "title": "送曲十少府"
 },
 {
  "id": 850,
  "author": "李白",
  "paragraphs": [
   "秦帝沦玉镜，留侯降氛氲。",
   "感激黄石老，经过沧海君。",
   "壮士挥金槌，报雠六国闻。",
   "智勇冠终古，萧陈难与群。",
   "两龙争鬬时，天地动风云。",
   "酒酣舞长剑，仓卒解汉纷。",
   "宇宙初倒悬，鸿沟势将分。",
   "英谋信奇绝，夫子扬清芬。",
   "胡月入紫微，三光乱天文。",
   "高公镇淮海，谈笑却妖氛。",
   "采尔幕中画，戡难光殊勋。",
   "我无燕霜感，玉石俱烧焚。",
   "但洒一行泪，临岐竟何云。"
  ],
  "title": "送张秀才谒高中丞"
 },
 {
  "id": 851,
  "author": "李白",
  "paragraphs": [
   "桑落洲渚连，沧江无云烟。",
   "浔阳非剡水，忽见子猷船。",
   "飘然欲相近，来迟杳若仙。",
   "人乘海上月，帆落湖中天。",
   "一睹无二诺，朝懽更胜昨。",
   "尔则吾惠连，吾非尔康乐。",
   "朱绂白银章，上官佐鄱阳。",
   "松门拂中道，石镜回清光。",
   "摇扇及于越，水亭风气凉。",
   "与尔期此亭，期在秋月满。",
   "时过或未来，两乡心已断。",
   "吴山对楚岸，彭蠡当中州。",
   "相思定如此，有穷尽年愁。"
  ],
  "title": "寻阳送弟昌峒鄱阳司马作"
 },
 {
  "id": 852,
  "author": "李白",
  "paragraphs": [
   "少年费白日，歌笑矜朱颜。",
   "不知忽已老，喜见春风还。",
   "惜别且为欢，裴回桃李间。",
   "看花饮美酒，听鸟临晴山。",
   "向晚竹林寂，无人空闭关。"
  ],
  "title": "饯校书叔云"
 },
 {
  "id": 853,
  "author": "李白",
  "paragraphs": [
   "彭蠡将天合，姑苏在日边。",
   "宁亲候海色，欲动孝廉船。",
   "窈窕晴江转，参差远岫连。",
   "相思无昼夜，东泣似长川。"
  ],
  "title": "送王孝廉觐省"
 },
 {
  "id": 854,
  "author": "李白",
  "paragraphs": [
   "秀才何翩翩，王许回也贤。",
   "暂别庐江守，将游京兆天。",
   "秋山宜落日，秀水出寒烟。",
   "欲折一枝桂，还来雁沼前。"
  ],
  "title": "同吴王送杜秀芝赴举入京"
 },
 {
  "id": 855,
  "author": "李白",
  "paragraphs": [
   "昔别若梦中，天涯忽相逢。",
   "洞庭破秋月，纵酒开愁容。",
   "赠剑刻玉字，延平两蛟龙。",
   "送君不尽意，书及雁回峰。"
  ],
  "title": "洞庭醉后送绛州吕使君果流澧州"
 },
 {
  "id": 856,
  "author": "李白",
  "paragraphs": [
   "衡山苍苍入紫冥，下看南极老人星。",
   "回飙吹散五峰雪，往往飞花落洞庭。",
   "气清岳秀有如此，郎将一家拖金紫。",
   "门前食客乱浮云，世人皆比孟尝君。",
   "江上送行无白璧，临歧惆怅若为分。"
  ],
  "title": "与诸公送陈郎将归衡阳"
 },
 {
  "id": 857,
  "author": "李白",
  "paragraphs": [
   "廓落青云心，交结黄金尽。",
   "富贵翻相忘，令人忽自哂。",
   "蹭蹬鬓毛斑，盛时难再还。",
   "巨源咄石生，何事马蹄间。",
   "绿萝长不厌，却欲还东山。",
   "君为鲁曾子，拜揖高堂里。",
   "叔继赵平原，偏承明主恩。",
   "风霜推独坐，旌节镇雄藩。",
   "虎士秉金钺，蛾眉开玉樽。",
   "才高幕下去，义重林中言。",
   "水宿五溪月，霜啼三峡猿。",
   "东风春草绿，江上候归轩。"
  ],
  "title": "送赵判官赴黔府中丞叔幕"
 },
 {
  "id": 858,
  "author": "李白",
  "paragraphs": [
   "水国秋风夜，殊非远别时。",
   "长安如梦里，何日是归期。"
  ],
  "title": "送陆判官往琵琶峡"
 },
 {
  "id": 859,
  "author": "李白",
  "paragraphs": [
   "玉壶挈美酒，送别强为欢。",
   "大火南星月，长郊北路难。",
   "殷王期负鼎，汶水起垂竿。",
   "莫学东山卧，参差老谢安。"
  ],
  "title": "送梁四归东平"
 },
 {
  "id": 860,
  "author": "李白",
  "paragraphs": [
   "雪点翠云裘，送君黄鹤楼。",
   "黄鹤振玉羽，西飞帝王州。",
   "凤无琅玕实，何以赠远游。",
   "裴回相顾影，泪下汉江流。"
  ],
  "title": "江夏送友人"
 },
 {
  "id": 861,
  "author": "李白",
  "paragraphs": [
   "瑶草寒不死，移植沧江滨。",
   "东风洒雨露，会入天地春。",
   "予若洞庭叶，随波送逐臣。",
   "思归未可得，书此谢情人。"
  ],
  "title": "送郄昂谪巴中"
 },
 {
  "id": 862,
  "author": "李白",
  "paragraphs": [
   "欲别心不忍，临行情更亲。",
   "酒倾无限月，客醉几重春。",
   "藉草依流水，攀花赠远人。",
   "送君从此去，回首泣迷津。"
  ],
  "title": "江夏送张丞"
 },
 {
  "id": 863,
  "author": "李白",
  "paragraphs": [
   "白鹭拳一足，月明秋水寒。",
   "人惊远飞去，直向使君滩。"
  ],
  "title": "赋得白鹭鸶送宋少府入三峡"
 },
 {
  "id": 864,
  "author": "李白",
  "paragraphs": [
   "初发强中作，题诗与惠连。",
   "多惭一日长，不及二龙贤。",
   "西塞当中路，南风欲进船。",
   "云峰出远海，帆影挂清川。",
   "禹穴藏书地，匡山种杏田。",
   "此行俱有适，迟尔早归旋。"
  ],
  "title": "送二季之江东"
 },
 {
  "id": 865,
  "author": "李白",
  "paragraphs": [
   "桂水分五岭，衡山朝九疑。",
   "乡关渺安西，流浪将何之。",
   "素色愁明湖，秋渚晦寒姿。",
   "畴昔紫芳意，已过黄发期。",
   "君王纵疏散，云壑借巢夷。",
   "尔去之罗浮，我还憩峨眉。",
   "中阔道万里，霞月遥相思。",
   "如寻楚狂子，琼树有芳枝。"
  ],
  "title": "江西送友人之罗浮"
 },
 {
  "id": 866,
  "author": "李白",
  "paragraphs": [
   "弃我去者昨日之日不可留，乱我心者今日之日多烦忧。",
   "长风万里送秋雁，对此可以酣高楼。",
   "蓬莱文章建安骨，中间小谢又清发。",
   "俱怀逸兴壮思飞，欲上青天览日月。",
   "抽刀断水水更流，举杯销愁愁更愁。",
   "人生在世不称意，明朝散发弄扁舟。"
  ],
  "title": "宣州谢朓楼饯别校书叔云"
 },
 {
  "id": 867,
  "author": "李白",
  "paragraphs": [
   "君即刘越石，雄豪冠当时。",
   "凄清横吹曲，慷慨扶风词。",
   "虎啸俟腾跃，鸡鸣遭乱离。",
   "千金市骏马，万里逐王师。",
   "结交楼烦将，侍从羽林儿。",
   "统兵捍吴越，豺虎不敢窥。",
   "大勋竟莫叙，已过秋风吹。",
   "秉钺有季公，凛然负英姿。",
   "寄深且戎幕，望重必台司。",
   "感激一然诺，纵横两无疑。",
   "伏奏归北阙，鸣驺忽西驰。",
   "列将咸出祖，英僚惜分离。",
   "斗酒满四筵，歌啸宛溪湄。",
   "君携东山妓，我咏北门诗。",
   "贵贱交不易，恐伤中园葵。",
   "昔赠紫骝驹，今倾白玉卮。",
   "同欢万斛酒，未足解相思。",
   "此别又千里，秦吴渺天涯。",
   "月明关山苦，水剧陇头悲。",
   "借问几时还，春风入黄池。",
   "无令长相忆，折断绿杨枝。"
  ],
  "title": "宣城送刘副使入秦"
 },
 {
  "id": 868,
  "author": "李白",
  "paragraphs": [
   "泾川三百里，若耶羞见之。",
   "锦石照碧山，两边白鹭鸶。",
   "佳境千万曲，客行无歇时。",
   "上有琴高水，下有陵阳祠。",
   "仙人不见我，明月空相知。",
   "问我何事来，卢敖结幽期。",
   "蓬山振雄笔，绣服挥清词。",
   "江湖发秀色，草木含荣滋。",
   "置酒送惠连，吾家称白眉。",
   "愧无海峤作，敢阙河梁诗。",
   "见尔复几朝，俄然告将离。",
   "中流漾彩鹢，列岸丛金羁。",
   "叹息苍梧凤，分栖琼树枝。",
   "清晨各飞去，飘落天南垂。",
   "望极落日尽，秋深暝猿悲。",
   "寄情与流水，但有长相思。"
  ],
  "title": "泾川送族弟𬭚"
 },
 {
  "id": 869,
  "author": "李白",
  "paragraphs": [
   "秀色发江左，风流奈若何。",
   "仲文了不还，独立扬清波。",
   "载酒五松山，颓然白云歌。",
   "中天度落月，万里遥相过。",
   "抚酒惜此月，流光畏蹉跎。",
   "明日别离去，连峰郁嵯峨。"
  ],
  "title": "五松山送殷淑"
 },
 {
  "id": 870,
  "author": "李白",
  "paragraphs": [
   "放歌倚东楼，行子期晓发。",
   "秋风渡江来，吹落山上月。",
   "主人出美酒，灭烛延清光。",
   "二崔向金陵，安得不尽觞。",
   "水客弄归櫂，云帆卷轻霜。",
   "扁舟敬亭下，五两先飘扬。",
   "峡石入水花，碧流日更长。",
   "思君无岁月，西笑阻河梁。"
  ],
  "title": "送崔氏昆季之金陵"
 },
 {
  "id": 871,
  "author": "李白",
  "paragraphs": [
   "鸾乃凤之族，翱翔紫云霓。",
   "文章辉五色，双在琼树栖。",
   "一朝各飞去，凤与鸾俱啼。",
   "炎赫五月中，朱曦烁河堤。",
   "尔从泛舟役，使我心魂凄。",
   "秦地无碧草，南云喧鼓鼙。",
   "君王减玉膳，早起思鸣鸡。",
   "漕引救关辅，疲人免涂泥。",
   "宰相作霖雨，农夫得耕犂。",
   "静者伏草间，群才满金闺。",
   "空手无壮士，穷居使人低。",
   "送君登黄山，长啸倚天梯。",
   "小舟若凫雁，大舟若鲸鲵。",
   "开帆散长风，舒卷与云齐。",
   "日入牛渚晦，苍然夕烟迷。",
   "相思定何许，杳在洛阳西。"
  ],
  "title": "登黄山凌歊台送族弟溧阳尉济充泛舟赴华阴"
 },
 {
  "id": 872,
  "author": "李白",
  "paragraphs": [
   "黄鹤西楼月，长江万里情。",
   "春风三十度，空忆武昌城。",
   "送尔难为别，衔杯惜未倾。",
   "湖连张乐地，山逐泛舟行。",
   "诺为楚人重，诗传谢朓清。",
   "沧浪吾有曲，寄入櫂歌声。"
  ],
  "title": "送储邕之武昌"
 },
 {
  "id": 873,
  "author": "李白",
  "paragraphs": [
   "一尉居倏忽，梅生有仙骨。",
   "三事或可羞，匈奴哂千秋。",
   "壮士屈黄绶，浪迹寄沧洲。",
   "昨观荆岘作，如从云汉游。",
   "老夫当暮矣，蹀足惧骅骝。"
  ],
  "title": "酬谈少府"
 },
 {
  "id": 874,
  "author": "李白",
  "paragraphs": [
   "桃竹书筒绮绣文，良工巧妙称绝群。",
   "灵心圆映三江月，彩质叠成五色云。",
   "中藏宝诀峨眉去，千里提携长忆君。"
  ],
  "title": "酬宇文少府见赠桃竹书筒"
 },
 {
  "id": 875,
  "author": "李白",
  "paragraphs": [
   "五月梅始黄，蚕凋桑柘空。",
   "鲁人重织作，机杼鸣帘栊。",
   "顾余不及仕，学剑来山东。",
   "举鞭访前途，获笑汶上翁。",
   "下愚忽壮士，未足论穷通。",
   "我以一箭书，能取聊城功。",
   "终然不受赏，羞与时人同。",
   "西归去直道，落日昏阴虹。",
   "此去尔勿言，甘心为转蓬。"
  ],
  "title": "五月东鲁行荅汶上君"
 },
 {
  "id": 876,
  "author": "李白",
  "paragraphs": [
   "白露见日灭，红颜随霜凋。",
   "别君若俯仰，春芳辞秋条。",
   "泰山嵯峨夏云在，疑是白波涨东海。",
   "散为飞雨川上来，遥帷却卷清浮埃。",
   "知君独坐青轩下，此时结念同所怀。",
   "我闭南楼看道书，幽帘清寂在仙居。",
   "曾无好事来相访，赖尔高文一起予。"
  ],
  "title": "早秋单父南楼酬窦公衡"
 },
 {
  "id": 877,
  "author": "李白",
  "paragraphs": [
   "问余何意栖碧山，笑而不荅心自闲。",
   "桃花流水窅然去，别有天地非人间。"
  ],
  "title": "山中问荅"
 },
 {
  "id": 878,
  "author": "李白",
  "paragraphs": [
   "领得乌纱帽，全胜白接䍠。",
   "山人不照镜，稚子道相宜。"
  ],
  "title": "荅友人赠乌纱帽"
 },
 {
  "id": 879,
  "author": "李白",
  "paragraphs": [
   "上党碧松烟，夷陵丹砂末。",
   "兰麝凝珍墨，精光乃堪掇。",
   "黄头奴子双鸦鬟，锦囊养之怀袖间。",
   "今日赠予兰亭去，兴来洒笔会稽山。"
  ],
  "title": "酬张司马赠墨"
 },
 {
  "id": 880,
  "author": "李白",
  "paragraphs": [
   "青莲居士谪仙人，酒肆藏名三十春。",
   "湖州司马何须问，金粟如来是后身。"
  ],
  "title": "荅湖州迦叶司马问白是何人"
 },
 {
  "id": 881,
  "author": "李白",
  "paragraphs": [
   "河伯见海若，傲然夸秋水。",
   "小物昧远图，宁知通方士。",
   "多君紫霄意，独往苍山里。",
   "地古寒云深，岩高长风起。",
   "初登翠微岭，复憩金沙泉。",
   "践苔朝霜滑，弄波夕月圆。",
   "饮彼石下流，结萝宿溪烟。",
   "鼎湖梦渌水，龙驾空茫然。",
   "早行子午关，却登山路远。",
   "拂琴听霜猿，灭烛乃星饭。",
   "人烟无明异，鸟道绝往返。",
   "攀厓倒青天，下视白日晚。",
   "既过石门隐，还唱石潭歌。",
   "涉雪搴紫芳，濯缨想清波。",
   "此人不可见，此地君自过。",
   "为余谢风泉，其如幽意何。"
  ],
  "title": "荅长安崔少府叔封游终南翠微寺太宗皇帝金沙泉见寄"
 },
 {
  "id": 882,
  "author": "李白",
  "paragraphs": [
   "朔云横高天，万里起秋色。",
   "壮士心飞扬，落日空叹息。",
   "长啸出原野，凛然寒风生。",
   "幸遭圣明时，功业犹未成。",
   "奈何怀良图，郁悒独愁坐。",
   "杖策寻英豪，立谈乃知我。",
   "崔公生民秀，缅邈青云姿。",
   "制作参造化，托讽含神祇。",
   "海岳尚可倾，吐诺终不移。",
   "是时霜飙寒，逸兴临华池。",
   "起舞拂长剑，四座皆扬眉。",
   "因得穷懽情，赠我以新诗。",
   "又结汗漫期，九垓远相待。",
   "举身憩蓬壶，濯足弄沧海。",
   "从此凌倒景，一去无时还。",
   "朝游明光宫，暮入阊阖关。",
   "但得长把袂，何必嵩丘山。"
  ],
  "title": "酬崔五郎中"
 },
 {
  "id": 883,
  "author": "李白",
  "paragraphs": [
   "青鸟海上来，今朝发何处。",
   "口衔云锦字，与我忽飞去。",
   "鸟去凌紫烟，书留绮窗前。",
   "开缄方一笑，乃是故人传。",
   "故人深相勗，忆我劳心曲。",
   "离居在咸阳，三见秦草绿。",
   "置书双袂间，引领不暂闲。",
   "长望杳难见，浮云横远山。"
  ],
  "title": "以诗代书荅元丹丘"
 },
 {
  "id": 884,
  "author": "李白",
  "paragraphs": [
   "君还石门日，朱火始改木。",
   "春草如有情，山中尚含绿。",
   "折芳愧遥忆，永路当自勗。",
   "远见故人心，平生以此足。",
   "巨海纳百川，麟阁多才贤。",
   "献书入金阙，酌醴奉琼筵。",
   "屡忝白云唱，恭闻黄竹篇。",
   "恩光照拙薄，云汉希腾迁。",
   "铭鼎倘云逐，扁丹方渺然。",
   "我留在金门，君去卧丹壑。",
   "未果三山期，遥欣一丘乐。",
   "玄珠寄象罔，赤水非寥廓。",
   "愿狎东海鸥，共营西山药。",
   "栖岩君寂灭，处世余龙蠖。",
   "良辰不同赏，永日应闲居。",
   "鸟吟檐间树，花落窗下书。",
   "缘溪见绿筿，隔岫窥红蕖。",
   "采薇行笑歌，眷我情何已。",
   "月出石镜间，松鸣风琴里。",
   "得心自虚妙，外物空颓靡。",
   "身世如两忘，从君老烟水。"
  ],
  "title": "金门荅苏秀才"
 },
 {
  "id": 885,
  "author": "李白",
  "paragraphs": [
   "游子东南来，自宛适京国。",
   "飘然无心云，倏忽复西北。",
   "访戴昔未偶，寻嵇此相得。",
   "愁颜发新懽，终宴叙前识。",
   "阎公汉庭旧，沈郁富才力。",
   "价重铜龙楼，声高重门侧。",
   "宁期此相遇，华馆陪游息。",
   "积雪明远峰，寒城锁春色。",
   "主人苍生望，假我青云翼。",
   "风水如见资，投竿佐皇极。"
  ],
  "title": "酬坊州王司马与阎正字对雪见赠"
 },
 {
  "id": 886,
  "author": "李白",
  "paragraphs": [
   "鲁酒若琥珀，汶鱼紫锦鳞。",
   "山东豪吏有俊气，手携此物赠远人。",
   "意气相倾两相顾，斗酒双鱼表情素。",
   "双鳃呀呷鳍鬣张，𫏆刺银盘欲飞去。",
   "呼儿拂几霜刃挥，红肌花落白雪霏。",
   "为君下箸一餐饱，醉著金鞍上马归。"
  ],
  "title": "酬中都小吏携斗酒双鱼于逆旅见赠"
 },
 {
  "id": 887,
  "author": "李白",
  "paragraphs": [
   "月出鲁城东，明如天上雪。",
   "鲁女惊莎鸡，鸣机应秋节。",
   "当君相思夜，火落金风高。",
   "河汉挂户牖，欲济无轻舠。",
   "我昔辞林丘，云龙忽相见。",
   "客星动太微，朝去洛阳殿。",
   "尔来得茂彦，七叶仕汉余。",
   "身为下邳客，家有圯桥书。",
   "傅说未梦时，终当起岩野。",
   "万古骑辰星，光辉照天下。",
   "与君各未遇，长策委蒿莱。",
   "宝刀隐玉匣，锈涩空莓苔。",
   "遂令世上愚，轻我土与灰。",
   "一朝攀龙去，蛙黾安在哉？",
   "故山定有酒，与尔倾金罍。"
  ],
  "title": "酬张卿夜宿南陵见赠"
 },
 {
  "id": 888,
  "author": "李白",
  "paragraphs": [
   "黄鹤东南来，寄书写心曲。",
   "倚松开其缄，忆我肠断续。",
   "不以千里遥，命驾来相招。",
   "中逢元丹丘，登岭宴碧霄。",
   "对酒忽思我，长啸临清飙。",
   "蹇予未相知，茫茫绿云垂。",
   "俄然素书及，解此长渴饥。",
   "策马望山月，途穷造阶墀。",
   "喜兹一会面，若睹琼树枝。",
   "忆君我远来，我懽方速至。",
   "开颜酌美酒，乐极忽成醉。",
   "我情既不浅，君意方亦深。",
   "相知两相得，一顾轻千金。",
   "且向山客笑，与君论素心。"
  ],
  "title": "酬岑勋见寻就元丹丘对酒相待以诗见招"
 },
 {
  "id": 889,
  "author": "李白",
  "paragraphs": [
   "一身自潇洒，万物何嚣諠。",
   "拙薄谢明时，栖闲归故园。",
   "二季过旧壑，四邻驰华轩。",
   "衣剑照松宇，宾徒光石门。",
   "山童荐珍果，野老开芳樽。",
   "上陈樵渔事，下叙农圃言。",
   "昨来荷花满，今见兰苕繁。",
   "一笑复一歌，不知夕景昏。",
   "醉罢同所乐，此情难具论。"
  ],
  "title": "荅从弟幼成过西园见赠"
 },
 {
  "id": 890,
  "author": "李白",
  "paragraphs": [
   "学道三千春，自言羲和人。",
   "轩盖宛若梦，云松长相亲。",
   "偶将二公合，复与三山邻。",
   "喜结海上契，自为天外宾。",
   "鸾翮我先铩，龙性君莫驯。",
   "朴散不尚古，时讹皆失真。",
   "勿踏荒溪坡，朅来浩然津。",
   "薜带何辞楚，桃源堪避秦。",
   "世迫且离别，心在期隐沦。",
   "酬赠非炯诫，永言铭佩绅。"
  ],
  "title": "酬王补阙惠翼庄庙宋丞泚赠别"
 },
 {
  "id": 891,
  "author": "李白",
  "paragraphs": [
   "雨色秋来寒，风严清江爽。",
   "孤高绣衣人，潇洒青霞赏。",
   "平生多感激，忠义非外奖。",
   "祸连积怨生，事及徂川往。",
   "楚邦有壮士，鄢郢翻扫荡。",
   "申包哭秦庭，泣血将安仰。",
   "鞭尸辱已及，堂上罗宿莽。",
   "颇似今之人，蟊贼陷忠谠。",
   "渺然一水隔，何由税归鞅。",
   "日夕听猿怨，怀贤盈梦想。"
  ],
  "title": "酬裴侍御对雨感时见赠"
 },
 {
  "id": 892,
  "author": "李白",
  "paragraphs": [
   "严陵不从万乘游，归卧空山钓碧流。",
   "自是客星辞帝座，元非太白醉扬州。"
  ],
  "title": "酬崔侍御"
 },
 {
  "id": 893,
  "author": "李白",
  "paragraphs": [
   "昨玩西城月，青天垂玉钩。",
   "朝沽金陵酒，歌吹孙楚楼。",
   "忽忆绣衣人，乘船往石头。",
   "草裹乌纱巾，倒被紫绮裘。",
   "两岸拍手笑，疑是王子猷。",
   "酒客十数公，崩腾醉中流。",
   "谑浪櫂海客，喧呼傲阳侯。",
   "半道逢吴姬，卷帘出揶揄。",
   "我忆君到此，不知狂与羞。",
   "一月一见君，三杯便回桡。",
   "舍舟共连袂，行上南渡桥。",
   "兴发歌绿水，秦客为之摇。",
   "鸡鸣复相招，清宴逸云霄。",
   "赠我数百字，字字凌风飙。",
   "系之衣裘上，相忆每长谣。"
  ],
  "title": "玩月金陵城西孙楚酒楼达曙歌吹日晚乘醉著紫绮裘乌纱巾与酒客数人櫂歌秦淮往石头访崔四侍御"
 },
 {
  "id": 894,
  "author": "李白",
  "paragraphs": [
   "太华三芙蓉，明星玉女峰。",
   "寻仙下西岳，陶令忽相逢。",
   "问我将何事，湍波历几重。",
   "貂裘非季子，鹤氅似王恭。",
   "谬忝燕台召，而陪郭隗踪。",
   "水流知入海，云去或从龙。",
   "树绕芦洲月，山鸣鹊镇钟。",
   "还期如可访，台岭荫长松。"
  ],
  "title": "江上答崔宣城"
 },
 {
  "id": 895,
  "author": "李白",
  "paragraphs": [
   "常闻玉泉山，山洞多乳窟。",
   "仙鼠如白鸦，倒悬清溪月。",
   "茗生此中石，玉泉流不歇。",
   "根柯洒芳津，采服润肌骨。",
   "丛老卷绿叶，枝枝相接连。",
   "曝成仙人掌，似拍洪崖肩。",
   "举世未见之，其名定谁传。",
   "宗英乃禅伯，投赠有佳篇。",
   "清镜烛无盐，顾惭西子妍。",
   "朝坐有余兴，长吟播诸天。"
  ],
  "title": "答族侄僧中孚赠玉泉仙人掌茶"
 },
 {
  "id": 896,
  "author": "李白",
  "paragraphs": [
   "君同鲍明远，邀彼休上人。",
   "鼓琴乱白雪，秋变江上春。",
   "瑶草绿未衰，攀翻寄情亲。",
   "相思两不见，流泪空盈巾。"
  ],
  "title": "酬裴侍御留岫师弹琴见寄"
 },
 {
  "id": 897,
  "author": "李白",
  "paragraphs": [
   "张衡殊不乐，应有四愁诗。",
   "惭君锦绣段，赠我慰相思。",
   "鸿鹄复矫翼，凤凰忆故池。",
   "荣乐一如此，商山老紫芝。"
  ],
  "title": "张相公出镇荆州寻除太子詹事余时流夜郎行至江夏与张公去千里公因太府丞王昔使车寄罗衣二事及五月五日赠余诗余答以此诗"
 },
 {
  "id": 898,
  "author": "李白",
  "paragraphs": [
   "黄鹤高楼已槌碎，黄鹤仙人无所依。",
   "黄鹤上天诉玉帝，却放黄鹤江南归。",
   "神明太守再雕饰，新图粉壁还芳菲。",
   "一州笑我为狂客，少年往往来相讥。",
   "君平帘下谁家子，云是辽东丁令威。",
   "作诗调我惊逸兴，白云绕笔窗前飞。",
   "待取明朝酒醒罢，与君烂漫寻春晖。"
  ],
  "title": "醉后荅丁十八以诗讥余捶碎黄鹤楼"
 },
 {
  "id": 899,
  "author": "李白",
  "paragraphs": [
   "君至石头驿，寄书黄鹤楼。",
   "开缄识远意，速此南行舟。",
   "风水无定准，湍波或滞留。",
   "忆昨新月生，西檐若琼钩。",
   "今来何所似，破镜悬清秋。",
   "恨不三五明，平湖泛澄流。",
   "此欢竟莫遂，狂杀王子猷。",
   "巴陵定遥远，持赠解人忧。"
  ],
  "title": "荅裴侍御先行至石头驿以书见招期月满泛洞庭"
 },
 {
  "id": 900,
  "author": "李白",
  "paragraphs": [
   "虹霓掩天光，哲后起康济。",
   "应运生夔龙，开元扫氛翳。",
   "太微廓金镜，端拱清遐裔。",
   "轻尘集嵩岳，虚点盛明意。",
   "谬挥紫泥诏，献纳青云际。",
   "谗惑英主心，恩疏佞臣计。",
   "仿徨庭阙下，叹息光阴逝。",
   "未作仲宣诗，先流贾生涕。",
   "挂帆秋江上，不为云罗制。",
   "山海向东倾，百川无尽势。",
   "我于鸱夷子，相去千余岁。",
   "运阔英达稀，同风遥执袂。",
   "登舻望远水，忽见沧浪枻。",
   "高士何处来，虚舟渺安系。",
   "衣貌本淳古，文章多佳丽。",
   "延引故乡人，风义未沦替。",
   "顾侯达语默，权子识通蔽。",
   "曾是无心云，俱为此留滞。",
   "双萍易飘转，独鹤思凌厉。",
   "明晨去潇湘，共谒苍梧帝。"
  ],
  "title": "荅高山人兼呈权顾二侯"
 },
 {
  "id": 901,
  "author": "李白",
  "paragraphs": [
   "昔献长杨赋，天开云雨欢。",
   "当时待诏承明里，皆道扬雄才可观。",
   "敕赐飞龙二天马，黄金络头白玉鞍。",
   "浮云蔽日去不返，总为秋风摧紫兰。",
   "角巾东出商山道，采秀行歌咏芝草。",
   "路逢园绮笑向人，两君解来一何好。",
   "闻道金陵龙虎盘，还同谢朓望长安。",
   "千峰夹水向秋浦，五松名山当夏寒。",
   "铜井炎炉歊九天，赫如铸鼎荆山前。",
   "陶公瞿铄呵赤电，回禄睢盱扬紫烟。",
   "此中岂是久留处，便欲烧丹从列仙。",
   "爱听松风且高卧，飕飕吹尽炎氛过。",
   "登崖独立望九州，阳春欲奏谁相和。",
   "闻君往年游锦城，章仇尚书倒屣迎。",
   "飞笺洛绎奏明主，天书降问回恩荣。",
   "肮脏不能就珪组，至今空扬高蹈名。",
   "夫子工文绝世奇，五松新作天下推。",
   "吾非谢尚邀彦伯，异代风流各一时。",
   "一时相逢乐在今，袖拂白云开素琴，弹为三峡流泉音。",
   "从兹一别武陵去，去后桃花春水深。"
  ],
  "title": "荅杜秀才五松见赠"
 },
 {
  "id": 902,
  "author": "李白",
  "paragraphs": [
   "韩众骑白鹿，西往华山中。",
   "玉女千余人，相随在云空。",
   "见我传秘诀，精诚与天通。",
   "何意到陵阳，游目送飞鸿。",
   "天子昔避狄，与君亦乘骢。",
   "拥兵五陵下，长策遏胡戎。",
   "时泰解绣衣，脱身若飞蓬。",
   "鸾凤翻羽翼，啄粟坐樊笼。",
   "海鹤一笑之，思归向辽东。",
   "黄山过石柱，𪩘崿上攒丛。",
   "因巢翠玉树，忽见浮丘公。",
   "又引王子乔，吹笙舞松风。",
   "朗咏紫霞篇，请开蘂珠宫。",
   "步纲绕碧落，倚树招青童。",
   "何日可携手，遗形入无穷。"
  ],
  "title": "至陵阳山登天柱石酬韩侍御见招隐黄山"
 },
 {
  "id": 903,
  "author": "李白",
  "paragraphs": [
   "尔有鸟迹书，相招琴溪饮。",
   "手迹尺素中，如天落云锦。",
   "读罢向空笑，疑君在我前。",
   "长吟字不灭，怀袖且三年。"
  ],
  "title": "酬崔十五见招"
 },
 {
  "id": 904,
  "author": "李白",
  "paragraphs": [
   "昨夜吴中雪，子猷佳兴发。",
   "万里浮云卷碧山，青天中道流孤月。",
   "孤月沧浪河汉清，北斗错落长庚明。",
   "怀余对酒夜霜白，玉床金井水峥嵘。",
   "人生飘忽百年内，且须酣畅万古情。",
   "君不能狸膏金距学鬬鸡，坐令鼻息吹虹霓。",
   "君不能学哥舒横行青海夜带刀，西屠石堡取紫袍。",
   "吟诗作赋北窗里，万言不直一杯水。",
   "世人闻此皆掉头，有如东风射马耳。",
   "鱼目亦笑我，请与明月同。",
   "骅骝拳跼不能食，蹇驴得志鸣春风。",
   "折杨皇华合流俗，晋君听琴枉清角。",
   "巴人谁肯和阳春，楚地由来贱奇璞。",
   "黄金散尽交不成，白首为儒身被轻。",
   "一谈一笑失颜色，苍蝇贝锦喧谤声。",
   "曾参岂是杀人者，谗言三及慈母惊。",
   "与君论心握君手，荣辱于余亦何有。",
   "孔圣犹闻伤凤麟，董龙更是何鸡狗。",
   "一生傲岸苦不谐，恩疏媒劳志多乖。",
   "严陵高揖汉天子，何必长剑拄颐事玉阶。",
   "达亦不足贵，穷亦不足悲。",
   "韩信羞将绛灌比，祢衡耻逐屠沽儿。",
   "君不见李北海，英风豪气今何在？",
   "君不见裴尚书，土坟三尺蒿棘居。",
   "少年早欲五湖去，见此弥将钟鼎疏。"
  ],
  "title": "荅王十二寒夜独酌有怀"
 },
 {
  "id": 905,
  "author": "李白",
  "paragraphs": [
   "朝涉白水源，暂与人俗疏。",
   "岛屿佳境色，江天涵清虚。",
   "目送去海云，心闲游川鱼。",
   "长歌尽落日，乘月归田庐。"
  ],
  "title": "游南阳白水登石激作"
 },
 {
  "id": 906,
  "author": "李白",
  "paragraphs": [
   "惜彼落日暮，爱此寒泉清。",
   "西辉逐流水，荡漾游子情。",
   "空歌望云月，曲尽长松声。"
  ],
  "title": "游南阳清泠泉"
 },
 {
  "id": 907,
  "author": "李白",
  "paragraphs": [
   "雁度秋色远，日静无云时。",
   "客心不自得，浩漫将何之。",
   "忽忆范野人，闲园养幽姿。",
   "茫然起逸兴，但恐行来迟。",
   "城壕失往路，马首迷荒陂。",
   "不惜翠云裘，遂为苍耳欺。",
   "入门且一笑，把臂君为谁。",
   "酒客爱秋蔬，山盘荐霜梨。",
   "他筵不下箸，此席忘朝饥。",
   "酸枣垂北郭，寒瓜蔓东篱。",
   "还倾四五酌，自咏猛虎词。",
   "近作十日欢，远为千载期。",
   "风流自簸荡，谑浪偏相宜。",
   "酣来上马去，却笑高阳池。"
  ],
  "title": "寻鲁城北范居士失道落苍耳中见范置酒摘苍耳作"
 },
 {
  "id": 908,
  "author": "李白",
  "paragraphs": [
   "日落沙明天倒开，波摇石动水萦回。",
   "轻舟泛月寻溪转，疑是山隐雪后来。"
  ],
  "title": "东鲁门泛舟二首 一"
 },
 {
  "id": 909,
  "author": "李白",
  "paragraphs": [
   "水作青龙盘石堤，桃花夹岸鲁门西。",
   "若教月下乘舟去，何啻风流到剡溪。"
  ],
  "title": "东鲁门泛舟二首 二"
 },
 {
  "id": 910,
  "author": "李白",
  "paragraphs": [
   "倾晖速短炬，走海无停川。",
   "冀餐圆丘草，欲以还颓年。",
   "此事不可得，微生若浮烟。",
   "骏发跨名驹，雕弓控鸣弦。",
   "鹰豪鲁草白，狐兔多肥鲜。",
   "邀遮相驰逐，遂出城东田。",
   "一扫四野空，喧呼鞍马前。",
   "归来献所获，炮炙宜霜天。",
   "出舞两美人，飘飖若云仙。",
   "留欢不知疲，清晓方来旋。"
  ],
  "title": "秋猎孟诸夜归置酒单父东楼观妓"
 },
 {
  "id": 911,
  "author": "李白",
  "paragraphs": [
   "四月上泰山，石屏御道开。",
   "六龙过万壑，涧谷随萦回。",
   "马迹绕碧峰，于今满青苔。",
   "飞流洒绝𪩘，水急松声哀。",
   "北眺崿嶂奇，倾崖向东摧。",
   "洞门闭石扇，地底兴云雷。",
   "登高望蓬瀛，想象金银台。",
   "天门一长啸，万里清风来。",
   "玉女四五人，飘飖下九垓。",
   "含笑引素手，遗我流霞杯。",
   "稽首再拜之，自愧非仙才。",
   "旷然小宇宙，弃世何悠哉。"
  ],
  "title": "游泰山六首 一"
 },
 {
  "id": 912,
  "author": "李白",
  "paragraphs": [
   "清晓骑白鹿，直上天门山。",
   "山际逢羽人，方瞳好容颜。",
   "扪萝欲就语，却掩青云关。",
   "遗我鸟迹书，飘然落岩间。",
   "其字乃上古，读之了不闲。",
   "感此三叹息，从师方未还。"
  ],
  "title": "游泰山六首 二"
 },
 {
  "id": 913,
  "author": "李白",
  "paragraphs": [
   "平明登日观，举手开云关。",
   "精神四飞扬，如出天地间。",
   "黄河从西来，窈窕入远山。",
   "凭崖揽八极，目尽长空闲。",
   "偶然值青童，绿发双云鬟。",
   "笑我晚学仙，蹉跎凋朱颜。",
   "踌躇忽不见，浩荡难追攀。"
  ],
  "title": "游泰山六首 三"
 },
 {
  "id": 914,
  "author": "李白",
  "paragraphs": [
   "清斋三千日，裂素写道经。",
   "吟诵有所得，众神卫我形。",
   "云行信长风，飒若羽翼生。",
   "攀崖上日观，伏槛窥东溟。",
   "海色动远山，天鸡已先鸣。",
   "银台出倒景，白浪翻长鲸。",
   "安得不死药，高飞向蓬瀛。"
  ],
  "title": "游泰山六首 四"
 },
 {
  "id": 915,
  "author": "李白",
  "paragraphs": [
   "日观东北倾，两崖夹双石。",
   "海水落眼前，天光遥空碧。",
   "千峰争攒聚，万壑绝凌历。",
   "缅彼鹤上仙，去无云中迹。",
   "长松入云汉，远望不盈尺。",
   "山花异人间，五月雪中白。",
   "终当遇安期，于此炼玉液。"
  ],
  "title": "游泰山六首 五"
 },
 {
  "id": 916,
  "author": "李白",
  "paragraphs": [
   "朝饮王母池，暝投天门关。",
   "独抱绿绮琴，夜行青山间。",
   "山明月露白，夜静松风歇。",
   "仙人游碧峰，处处笙歌发。",
   "寂静娱清晖，玉真连翠微。",
   "想象鸾凤舞，飘飖龙虎衣。",
   "扪天摘匏瓜，恍惚不忆归。",
   "举手弄清浅，误攀织女机。",
   "明晨坐相失，但见五云飞。"
  ],
  "title": "游泰山六首 六"
 },
 {
  "id": 917,
  "author": "李白",
  "paragraphs": [
   "明宰试舟楫，张灯宴华池。",
   "文招梁苑客，歌动郢中儿。",
   "月色望不尽，空天交相宜。",
   "令人欲泛海，只待长风吹。"
  ],
  "title": "秋夜与刘砀山泛宴喜亭池"
 },
 {
  "id": 918,
  "author": "李白",
  "paragraphs": [
   "碧草已满地，柳与梅争春。",
   "谢公自有东山妓，金屏笑坐如花人。",
   "今日非昨日，明日还复来。",
   "白发对绿酒，强歌心已摧。",
   "君不见梁王池上月，昔照梁王樽酒中。",
   "梁王已去明月在，黄鹂愁醉啼春风。",
   "分明感激眼前事，莫惜醉卧桃园东。"
  ],
  "title": "携妓登梁王栖霞山孟氏桃园中"
 },
 {
  "id": 919,
  "author": "李白",
  "paragraphs": [
   "挂席凌蓬丘，观涛憩樟楼。",
   "三山动逸兴，五马同遨游。",
   "天竺森在眼，松风飒惊秋。",
   "览云测变化，弄水穷清幽。",
   "叠嶂隔遥海，当轩写归流。",
   "诗成傲云月，佳趣满吴洲。"
  ],
  "title": "与从侄杭州刺史良游天竺寺"
 },
 {
  "id": 920,
  "author": "李白",
  "paragraphs": [
   "楚臣伤江枫，谢客拾海月。",
   "怀沙去潇湘，挂席泛溟渤。",
   "蹇予访前迹，独往造穷发。",
   "古人不可攀，去若浮云没。",
   "愿言弄倒景，从此炼真骨。",
   "华顶窥绝溟，蓬壶望超忽。",
   "不知青春度，但怪绿芳歇。",
   "空持钓鳌心，从此谢魏阙。"
  ],
  "title": "同友人舟行游台越作"
 },
 {
  "id": 921,
  "author": "李白",
  "paragraphs": [
   "暮从碧山下，山月随人归。",
   "却顾所来径，苍苍横翠微。",
   "相携及田家，童稚开荆扉。",
   "绿竹入幽径，青萝拂行衣。",
   "欢言得所憩，美酒聊共挥。",
   "长歌吟松风，曲尽河星稀。",
   "我醉君复乐，陶然共忘机。"
  ],
  "title": "下终南山过斛斯山人宿置酒"
 },
 {
  "id": 922,
  "author": "李白",
  "paragraphs": [
   "君登金华省，我入银台门。",
   "幸遇圣明主，俱承云雨恩。",
   "复此休浣时，闲为畴昔言。",
   "却话山海事，宛然林壑存。",
   "明湖思晓月，叠嶂忆清猿。",
   "何由返初服，田野醉芳樽。"
  ],
  "title": "朝下过卢郎中叙旧游"
 },
 {
  "id": 923,
  "author": "李白",
  "paragraphs": [
   "羽林十二将，罗列应星文。",
   "霜仗悬秋月，霓旌卷夜云。",
   "严更千户肃，清乐九天闻。",
   "日出瞻佳气，葱葱绕圣君。"
  ],
  "title": "侍从游宿温泉宫作"
 },
 {
  "id": 924,
  "author": "李白",
  "paragraphs": [
   "歌鼓燕赵儿，魏姝弄鸣丝。",
   "粉色艳日彩，舞袖拂花枝。",
   "把酒顾美人，请歌邯郸词。",
   "清筝何缭绕，度曲绿云垂。",
   "平原君安在，科斗生古池。",
   "座客三千人，于今知有谁。",
   "我辈不作乐，但为后代悲。"
  ],
  "title": "邯郸南亭观妓"
 },
 {
  "id": 925,
  "author": "李白",
  "paragraphs": [
   "行歌入谷口，路尽无人跻。",
   "攀崖度绝壑，弄水寻回溪。",
   "云从石上起，客到花间迷。",
   "淹留未尽兴，日落群峰西。"
  ],
  "title": "春日游罗敷潭"
 },
 {
  "id": 926,
  "author": "李白",
  "paragraphs": [
   "裴公有仙标，拔俗数千丈。",
   "澹荡沧洲云，飘飖紫霞想。",
   "剖竹商洛间，政成心已闲。",
   "萧条出世表，冥寂闭玄关。",
   "我来属芳节，解榻时相悦。",
   "褰帷对云峰，扬袂指松雪。",
   "𫏐出东城边，遂游西岩前。",
   "横天耸翠壁，喷壑鸣红泉。",
   "寻幽殊未歇，爱此春光发。",
   "溪傍饶名花，石上有好月。",
   "命驾归去来，露华生翠苔。",
   "淹留惜将晚，复听清猿哀。",
   "清猿断人肠，游子思故乡。",
   "明发首东路，此懽焉可忘。"
  ],
  "title": "春陪商州裴使君游石娥溪"
 },
 {
  "id": 927,
  "author": "李白",
  "paragraphs": [
   "初谓鹊山近，宁知湖水遥。",
   "此行殊访戴，自可缓归桡。"
  ],
  "title": "陪从祖济南太守泛鹊山湖三首 一"
 },
 {
  "id": 928,
  "author": "李白",
  "paragraphs": [
   "湖阔数千里，湖光摇碧山。",
   "湖西正有月，独送李膺还。"
  ],
  "title": "陪从祖济南太守泛鹊山湖三首 二"
 },
 {
  "id": 929,
  "author": "李白",
  "paragraphs": [
   "水入北湖去，舟从南浦回。",
   "遥看鹊山转，却似送人来。"
  ],
  "title": "陪从祖济南太守泛鹊山湖三首 三"
 },
 {
  "id": 930,
  "author": "李白",
  "paragraphs": [
   "昔闻颜光禄，攀龙宴京湖。",
   "楼船入天镜，帐殿开云衢。",
   "君王歌大风，如乐丰沛都。",
   "延年献佳作，邈与诗人俱。",
   "我来不及此，独立钟山孤。",
   "杨宰穆清风，芳声腾海隅。",
   "英僚满四座，粲若琼林敷。",
   "鹢首弄倒景，蛾眉缀明珠。",
   "新弦采梨园，古舞娇吴歈。",
   "曲度绕云汉，听者皆欢娱。",
   "鸡栖何嘈嘈，沿月沸笙竽。",
   "古之帝宫苑，今乃人樵苏。",
   "感此劝一觞，愿君覆瓢壶。",
   "荣盛当作乐，无令后贤吁。"
  ],
  "title": "春日陪杨江宁及诸官宴北湖感古作"
 },
 {
  "id": 931,
  "author": "李白",
  "paragraphs": [
   "尔恐碧草晚，我畏朱颜移。",
   "愁看杨花飞，置酒正相宜。",
   "歌声送落日，舞影回清池。",
   "今夕不尽杯，留欢更邀谁。"
  ],
  "title": "宴郑参卿山池"
 },
 {
  "id": 932,
  "author": "李白",
  "paragraphs": [
   "沦老卧江海，再欢天地清。",
   "病闲久寂寞，岁物徒芬荣。",
   "借君西池游，聊以散我情。",
   "扫雪松下去，扪萝石道行。",
   "谢公池塘上，春草飒已生。",
   "花枝拂人来，山鸟向我鸣。",
   "田家有美酒，落日与之倾。",
   "醉罢弄归月，遥欣稚子迎。"
  ],
  "title": "游谢氏山亭"
 },
 {
  "id": 933,
  "author": "李白",
  "paragraphs": [
   "青天有月来几时，我今停杯一问之。",
   "人攀明月不可得，月行却与人相随。",
   "皎如飞镜临丹阙，绿烟灭尽清辉发。",
   "但见宵从海上来，宁知晓向云间没。",
   "白兔捣药秋复春，嫦娥孤栖与谁邻。",
   "今人不见古时月，今月曾经照古人。",
   "古人今人若流水，共看明月皆如此。",
   "唯愿当歌对酒时，月光长照金樽里。"
  ],
  "title": "把酒问月"
 },
 {
  "id": 934,
  "author": "李白",
  "paragraphs": [
   "远公爱康乐，为我开禅关。",
   "萧然松石下，何异清凉山。",
   "花将色不染，水与心俱闲。",
   "一坐度小劫，观空天地间。"
  ],
  "title": "同族侄评事黯游昌禅师山池二首 一"
 },
 {
  "id": 935,
  "author": "李白",
  "paragraphs": [
   "客来花雨际，秋水落金池。",
   "片石寒青锦，疏杨挂绿丝。",
   "高僧拂玉柄，童子献霜梨。",
   "惜去爱佳景，烟萝欲暝时。"
  ],
  "title": "同族侄评事黯游昌禅师山池二首 二"
 },
 {
  "id": 936,
  "author": "李白",
  "paragraphs": [
   "置酒延落景，金陵凤凰台。",
   "长波写万古，心与云俱开。",
   "借问往昔时，凤凰为谁来。",
   "凤凰去已久，正当今日回。",
   "明君越羲轩，天老坐三台。",
   "豪士无所用，弹弦醉金罍。",
   "东风吹山花，安可不尽杯。",
   "六帝没幽草，深宫冥绿苔。",
   "置酒勿复道，歌钟但相催。"
  ],
  "title": "金陵凤凰台置酒"
 },
 {
  "id": 937,
  "author": "李白",
  "paragraphs": [
   "披君貂襜褕，对君白玉壶。",
   "雪花酒上灭，顿觉夜寒无。",
   "客有桂阳至，能吟山鹧鸪。",
   "清风动窗竹，越鸟起相呼。",
   "持此足为乐，何烦笙与竽。"
  ],
  "title": "秋浦清溪雪夜对酒客有唱山鹧鸪者"
 },
 {
  "id": 938,
  "author": "李白",
  "paragraphs": [
   "康乐上官去，永嘉游石门。",
   "江亭有孤屿，千载迹犹存。",
   "我来游秋浦，三入桃陂源。",
   "千峰照积雪，万壑尽啼猿。",
   "兴与谢公合，文因周子论。",
   "扫厓去落叶，席月开清樽。",
   "溪当大楼南，溪水正南奔。",
   "回作玉镜潭，澄明洗心魂。",
   "此中得佳境，可以绝嚣喧。",
   "清夜方归来，酣歌出平原。",
   "别后经此地，为余谢兰荪。"
  ],
  "title": "与周刚清溪玉镜潭宴别"
 },
 {
  "id": 939,
  "author": "李白",
  "paragraphs": [
   "何处夜行好，月明白笴陂。",
   "山光摇积雪，猿影挂寒枝。",
   "但恐佳景晚，小令归櫂移。",
   "人来有清兴，及此有相思。"
  ],
  "title": "游秋浦白笴陂二首 一"
 },
 {
  "id": 940,
  "author": "李白",
  "paragraphs": [
   "白笴夜长啸，爽然溪谷寒。",
   "鱼龙动陂水，处处生波澜。",
   "天借一明月，飞来碧云端。",
   "故乡不可见，肠断正西看。"
  ],
  "title": "游秋浦白笴陂二首 二"
 },
 {
  "id": 941,
  "author": "李白",
  "paragraphs": [
   "曲巷幽人宅，高门大士家。",
   "池开照胆镜，林吐破颜花。",
   "绿水藏春日，青轩秘晚霞。",
   "若闻弦管妙，金谷不能夸。"
  ],
  "title": "宴陶家亭子"
 },
 {
  "id": 942,
  "author": "李白",
  "paragraphs": [
   "摇曳帆在空，清流顺归风。",
   "诗因鼓吹发，酒为剑歌雄。",
   "对舞青楼妓，双鬟白玉童。",
   "行云且莫去，留醉楚王宫。"
  ],
  "title": "在水军宴韦司马楼船观妓"
 },
 {
  "id": 943,
  "author": "李白",
  "paragraphs": [
   "绀殿横江上，青山落镜中。",
   "岸回沙不尽，日暎水成空。",
   "天乐流香阁，莲舟飏晚风。",
   "恭陪竹林宴，留醉与陶公。"
  ],
  "title": "流夜郎至江夏陪长史叔及薛明府宴兴德寺南阁"
 },
 {
  "id": 944,
  "author": "李白",
  "paragraphs": [
   "张公多逸兴，共泛沔城隅。",
   "当时秋月好，不减武昌都。",
   "四座醉清光，为欢古来无。",
   "郎官爱此水，因号郎官湖。",
   "风流若未减，名与此山俱。"
  ],
  "title": "泛沔州城南郎官湖"
 },
 {
  "id": 945,
  "author": "李白",
  "paragraphs": [
   "今日竹林宴，我家贤侍郎。",
   "三杯容小阮，醉后发清狂。"
  ],
  "title": "陪侍郎叔游洞庭醉后三首 一"
 },
 {
  "id": 946,
  "author": "李白",
  "paragraphs": [
   "船上齐桡乐，湖心泛月归。",
   "白鸥闲不去，争拂酒筵飞。"
  ],
  "title": "陪侍郎叔游洞庭醉后三首 二"
 },
 {
  "id": 947,
  "author": "李白",
  "paragraphs": [
   "刬却君山好，平铺湘水流。",
   "巴陵无限酒，醉杀洞庭秋。"
  ],
  "title": "陪侍郎叔游洞庭醉后三首 三"
 },
 {
  "id": 948,
  "author": "李白",
  "paragraphs": [
   "日晚湘水绿，孤舟无端倪。",
   "明湖涨秋月，独泛巴陵西。",
   "过憩裴逸人，岩居陵丹梯。",
   "抱琴出深竹，为我弹鹍鸡。",
   "曲尽酒亦倾，北窗醉如泥。",
   "人生且行乐，何必组与珪。"
  ],
  "title": "夜泛洞庭寻裴侍御清酌"
 },
 {
  "id": 949,
  "author": "李白",
  "paragraphs": [
   "洞庭西望楚江分，水尽南天不见云。",
   "日落长沙秋色远，不知何处吊湘君。"
  ],
  "title": "陪族叔刑部侍郎晔及中书贾舍人至游洞庭五首 一"
 },
 {
  "id": 950,
  "author": "李白",
  "paragraphs": [
   "南湖秋水夜无烟，耐可乘流直上天。",
   "且就洞庭赊月色，将船买酒白云边。"
  ],
  "title": "陪族叔刑部侍郎晔及中书贾舍人至游洞庭五首 二"
 },
 {
  "id": 951,
  "author": "李白",
  "paragraphs": [
   "洛阳才子谪湘川，元礼同舟月下仙。",
   "记得长安还欲笑，不知何处是西天。"
  ],
  "title": "陪族叔刑部侍郎晔及中书贾舍人至游洞庭五首 三"
 },
 {
  "id": 952,
  "author": "李白",
  "paragraphs": [
   "洞庭湖西秋月辉，潇湘江北早鸿飞。",
   "醉客满船歌白苧，不知霜露入秋衣。"
  ],
  "title": "陪族叔刑部侍郎晔及中书贾舍人至游洞庭五首 四"
 },
 {
  "id": 953,
  "author": "李白",
  "paragraphs": [
   "帝子潇湘去不还，空余秋草洞庭间。",
   "淡扫明湖开玉镜，丹青画出是君山。"
  ],
  "title": "陪族叔刑部侍郎晔及中书贾舍人至游洞庭五首 五"
 },
 {
  "id": 954,
  "author": "李白",
  "paragraphs": [
   "五月入五洲，碧山对青楼。",
   "故人杨执戟，春赏楚江流。",
   "一见醉漂月，三杯歌櫂讴。",
   "桂枝攀不尽，他日更相求。"
  ],
  "title": "楚江黄龙矶南宴杨执戟治楼"
 },
 {
  "id": 955,
  "author": "李白",
  "paragraphs": [
   "我爱铜官乐，千年未拟还。",
   "要须回舞袖，拂尽五松山。"
  ],
  "title": "铜官山醉后绝句"
 },
 {
  "id": 956,
  "author": "李白",
  "paragraphs": [
   "安石泛溟渤，独啸长风还。",
   "逸韵动海上，高情出人间。",
   "灵异可并迹，澹然与世闲。",
   "我来五松下，置酒穷跻攀。",
   "征古绝遗老，因名五松山。",
   "五松何清幽，胜境美沃州。",
   "萧飒鸣洞壑，终年风雨秋。",
   "响入百泉去，听如三峡流。",
   "剪竹扫天花，且从傲吏游。",
   "龙堂若可憩，吾欲归精修。"
  ],
  "title": "与南陵常赞府游五松山"
 },
 {
  "id": 957,
  "author": "李白",
  "paragraphs": [
   "青溪胜桐庐，水木有佳色。",
   "山貌日高古，石容天倾侧。",
   "彩鸟昔未名，白猿初相识。",
   "不见同怀人，对之空叹息。"
  ],
  "title": "宣城青溪"
 },
 {
  "id": 958,
  "author": "李白",
  "paragraphs": [
   "乘君素舸泛泾西，宛似云门对若溪。",
   "且从康乐寻山水，何必东游入会稽。"
  ],
  "title": "与谢良辅游泾川陵岩寺"
 },
 {
  "id": 959,
  "author": "李白",
  "paragraphs": [
   "天宫水西寺，云锦照东郭。",
   "清湍鸣回溪，绿水绕飞阁。",
   "凉风日潇洒，幽客时憩泊。",
   "五月思貂裘，谓言秋霜落。",
   "石萝引古蔓，岸笋开新箨。",
   "吟玩空复情，相思尔佳作。",
   "郑公诗人秀，逸韵宏寥廓。",
   "何当一来游，惬我雪山诺。"
  ],
  "title": "游水西简郑明府"
 },
 {
  "id": 960,
  "author": "李白",
  "paragraphs": [
   "渊明归去来，不与世相逐。",
   "为无杯中物，遂偶本州牧。",
   "因招白衣人，笑酌黄花菊。",
   "我来不得意，虚过重阳时。",
   "题舆何俊发，遂结城南期。",
   "筑土按响山，俯临宛水湄。",
   "胡人叫玉笛，越女弹霜丝。",
   "自作英王胄，斯乐不可窥。",
   "赤鲤涌琴高，白龟道冯夷。",
   "灵仙如仿佛，奠酹遥相知。",
   "古来登高人，今复几人在。",
   "沧洲违宿诺，明日犹可待。",
   "连山似惊波，合沓出溟海。",
   "扬袂挥四座，酩酊安所知。",
   "齐歌送清扬，起舞乱参差。",
   "宾随落叶散，帽逐秋风吹。",
   "别后登此台，愿言长相思。"
  ],
  "title": "九日登山"
 },
 {
  "id": 961,
  "author": "李白",
  "paragraphs": [
   "今日云景好，水绿秋山明。",
   "携壶酌流霞，搴菊泛寒荣。",
   "地远松石古，风扬弦管清。",
   "窥觞照欢颜，独笑还自倾。",
   "落帽醉山月，空歌怀友生。"
  ],
  "title": "九日"
 },
 {
  "id": 962,
  "author": "李白",
  "paragraphs": [
   "九日龙山饮，黄花笑逐臣。",
   "醉看风落帽，舞爱月留人。"
  ],
  "title": "九日龙山饮"
 },
 {
  "id": 963,
  "author": "李白",
  "paragraphs": [
   "昨日登高罢，今朝更举觞。",
   "菊花何太苦，遭此两重阳。"
  ],
  "title": "九月十日即事"
 },
 {
  "id": 964,
  "author": "李白",
  "paragraphs": [
   "化城若化出，金榜天宫开。",
   "疑是海上云，飞空结楼台。",
   "升公湖上秀，粲然有辩才。",
   "济人不利己，立俗无嫌猜。",
   "了见水中月，青莲出尘埃。",
   "闲居清风亭，左右清风来。",
   "当暑阴广殿，太阳为裴回。",
   "茗酌待幽客，珍盘荐雕梅。",
   "飞文何洒落，万象为之摧。",
   "季父拥鸣琴，德声布云雷。",
   "虽游道林室，亦举陶潜杯。",
   "清乐动诸天，长松自吟哀。",
   "留欢若可尽，劫石乃成灰。"
  ],
  "title": "陪族叔当涂宰游化城寺升公清风亭"
 },
 {
  "id": 965,
  "author": "李白",
  "paragraphs": [
   "日照锦城头，朝光散花楼。",
   "金窗夹绣户，珠箔悬银钩。",
   "飞梯绿云中，极目散我忧。",
   "暮雨向三峡，春江绕双流。",
   "今来一登望，如上九天游。"
  ],
  "title": "登锦城散花楼"
 },
 {
  "id": 966,
  "author": "李白",
  "paragraphs": [
   "蜀国多仙山，峨眉邈难匹。",
   "周流试登览，绝怪安可息。",
   "青冥倚天开，彩错疑画出。",
   "泠然紫霞赏，果得锦囊术。",
   "云间吟琼箫，石上弄宝瑟。",
   "平生有微尚，欢笑自此毕。",
   "烟容如在颜，尘累忽相失。",
   "傥逢骑羊子，携手凌白日。"
  ],
  "title": "登峨眉山"
 },
 {
  "id": 967,
  "author": "李白",
  "paragraphs": [
   "朝登大庭库，云物何苍然。",
   "莫辨陈郑火，空霾邹鲁烟。",
   "我来寻梓慎，观化入寥天。",
   "古木朔气多，松风如五弦。",
   "帝图终冥没，叹息满山川。"
  ],
  "title": "大庭库"
 },
 {
  "id": 968,
  "author": "李白",
  "paragraphs": [
   "陶公有逸兴，不与常人俱。",
   "筑台像半月，回向高城隅。",
   "置酒望白云，商飙起寒梧。",
   "秋山入远海，桑柘罗平芜。",
   "水色渌且明，令人思镜湖。",
   "终当过江去，爱此暂踟蹰。"
  ],
  "title": "登单父陶少府半月台"
 },
 {
  "id": 969,
  "author": "李白",
  "paragraphs": [
   "天台邻四明，华顶高百越。",
   "门标赤城霞，楼栖沧岛月。",
   "凭高登远览，直下见溟渤。",
   "云垂大鹏翻，波动巨鳌没。",
   "风潮争汹涌，神怪何翕忽。",
   "观奇迹无倪，好道心不歇。",
   "攀条摘朱实，服药炼金骨。",
   "安得生羽毛，千春卧蓬阙。"
  ],
  "title": "天台晓望"
 },
 {
  "id": 970,
  "author": "李白",
  "paragraphs": [
   "四明三千里，朝起赤城霞。",
   "日出红光散，分辉照雪厓。",
   "一餐咽琼液，五内发金沙。",
   "举手何所待，青龙白虎车。"
  ],
  "title": "早望海霞边"
 },
 {
  "id": 971,
  "author": "李白",
  "paragraphs": [
   "石壁望松寥，宛然在碧霄。",
   "安得五彩虹，驾天作长桥。",
   "仙人如爱我，举手来相招。"
  ],
  "title": "焦山望寥山"
 },
 {
  "id": 972,
  "author": "李白",
  "paragraphs": [
   "南登杜陵上，北望五陵间。",
   "秋水明落日，流光灭远山。"
  ],
  "title": "杜陵绝句"
 },
 {
  "id": 973,
  "author": "李白",
  "paragraphs": [
   "西上太白峰，夕阳穷登攀。",
   "太白与我语，为我开天关。",
   "愿乘泠风去，直出浮云间。",
   "举手可近月，前行若无山。",
   "一别武功去，何时复见还。"
  ],
  "title": "登太白峰"
 },
 {
  "id": 974,
  "author": "李白",
  "paragraphs": [
   "我把两赤羽，来游燕赵间。",
   "天狼正可射，感激无时闲。",
   "观兵洪波台，倚剑望玉关。",
   "请缨不系越，且向燕然山。",
   "风引龙虎旗，歌钟昔追攀。",
   "击筑落高月，投壶破愁颜。",
   "遥知百战胜，定扫鬼方还。"
  ],
  "title": "登邯郸洪波台置酒观发兵"
 },
 {
  "id": 975,
  "author": "李白",
  "paragraphs": [
   "去国登兹楼，怀归伤暮秋。",
   "天长落日远，水净寒波流。",
   "秦云起岭树，胡雁飞沙洲。",
   "苍苍几万里，目极令人愁。"
  ],
  "title": "登新平楼"
 },
 {
  "id": 976,
  "author": "李白",
  "paragraphs": [
   "先君怀圣德，灵庙肃神心。",
   "草合人踪断，尘浓鸟迹深。",
   "流沙丹灶灭，关路紫烟沈。",
   "独伤千载后，空余松柏林。"
  ],
  "title": "谒老君庙"
 },
 {
  "id": 977,
  "author": "李白",
  "paragraphs": [
   "宝塔凌苍苍，登攀览四荒。",
   "顶高元气合，标出海云长。",
   "万象分空界，三天接画梁。",
   "水摇金刹影，日动火珠光。",
   "鸟拂琼帘度，霞连绣栱张。",
   "目随征路断，心逐去帆扬。",
   "露浴梧楸白，霜催橘柚黄。",
   "玉毫如可见，于此照迷方。"
  ],
  "title": "秋日登扬州西灵塔"
 },
 {
  "id": 978,
  "author": "李白",
  "paragraphs": [
   "晋室昔横溃，永嘉遂南奔。",
   "沙尘何茫茫，龙虎鬬朝昏。",
   "胡马风汉草，天骄蹙中原。",
   "哲匠感颓运，云鹏忽飞翻。",
   "组练照楚国，旌旗连海门。",
   "西秦百万众，戈甲如云屯。",
   "投鞭可填江，一埽不足论。",
   "皇运有返正，丑虏无遗魂。",
   "谈笑遏横流，苍生望斯存。",
   "冶城访古迹，犹有谢安墩。",
   "凭览周地险，高标绝人喧。",
   "想像东山姿，缅怀右军言。",
   "梧桐识嘉树，蕙草留芳根。",
   "白鹭暎春洲，青龙见朝暾。",
   "地古云物在，台倾禾黍繁。",
   "我来酌清波，于此树名园。",
   "功成拂衣去，归入武陵源。"
  ],
  "title": "登金陵冶城西北谢安墩"
 },
 {
  "id": 979,
  "author": "李白",
  "paragraphs": [
   "晨登瓦官阁，极眺金陵城。",
   "钟山对北户，淮水入南荣。",
   "漫漫雨花落，嘈嘈天乐鸣。",
   "两廊振法鼓，四角吟风筝。",
   "杳出霄汉上，仰攀日月行。",
   "山空霸气灭，地古寒阴生。",
   "寥廓云海晚，苍茫宫观平。",
   "门余阊阖字，楼识凤凰名。",
   "雷作百山动，神扶万栱倾。",
   "灵光何足贵，长此镇吴京。"
  ],
  "title": "登瓦官阁"
 },
 {
  "id": 980,
  "author": "李白",
  "paragraphs": [
   "钟山抱金陵，霸气昔腾发。",
   "天开帝王居，海色照宫阙。",
   "群峰如逐鹿，奔走相驰突。",
   "江水九道来，云端遥明没。",
   "时迁大运去，龙虎势休歇。",
   "我来属天清，登览穷楚越。",
   "吾宗挺禅伯，特秀鸾凤骨。",
   "众星罗青天，明者独有月。",
   "冥居顺生理，草木不剪伐。",
   "烟窗引蔷薇，石壁老野蕨。",
   "吴风谢安屐，白足傲履袜。",
   "几宿一下山，萧然忘干谒。",
   "谈经演金偈，降鹤舞海雪。",
   "时闻天香来，了与世事绝。",
   "佳游不可得，春风惜远别。",
   "赋诗留岩屏，千载庶不灭。"
  ],
  "title": "登梅冈望金陵赠族侄高座寺僧中孚"
 },
 {
  "id": 981,
  "author": "李白",
  "paragraphs": [
   "凤凰台上凤凰游，凤去台空江自流。",
   "吴宫花草埋幽径，晋代衣冠成古丘。",
   "三山半落青天外，二水中分白鹭洲。",
   "总为浮云能蔽日，长安不见使人愁。"
  ],
  "title": "登金陵凤凰台"
 },
 {
  "id": 982,
  "author": "李白",
  "paragraphs": [
   "西登香炉峰，南见瀑布水。",
   "挂流三百丈，喷壑数十里。",
   "歘如飞电来，隐若白虹起。",
   "初惊河汉落，半洒云天里。",
   "仰观势转雄，壮哉造化功。",
   "海风吹不断，江月照还空。",
   "空中乱潨射，左右洗青壁。",
   "飞珠散轻霞，流沫沸穹石。",
   "而我乐名山，对之心益闲。",
   "无论漱琼液，还得洗尘颜。",
   "且谐宿所好，永愿辞人间。"
  ],
  "title": "望庐山瀑布水二首 一"
 },
 {
  "id": 983,
  "author": "李白",
  "paragraphs": [
   "日照香炉生紫烟，遥看瀑布挂前川。",
   "飞流直下三千尺，疑是银河落九天。"
  ],
  "title": "望庐山瀑布水二首 二"
 },
 {
  "id": 984,
  "author": "李白",
  "paragraphs": [
   "庐山东南五老峰，青天削出金芙蓉。",
   "九江秀色可揽结，吾将此地巢云松。"
  ],
  "title": "登庐山五老峰"
 },
 {
  "id": 985,
  "author": "李白",
  "paragraphs": [
   "奇峰出奇云，秀木含秀气。",
   "清宴皖公山，巉绝称人意。",
   "独游沧江上，终日淡无味。",
   "但爱兹岭高，何由讨灵异。",
   "默然遥相许，欲往心莫遂。",
   "待吾还丹成，投迹归此地。"
  ],
  "title": "江上望皖公山"
 },
 {
  "id": 986,
  "author": "李白",
  "paragraphs": [
   "东望黄鹤山，雄雄半空出。",
   "四面生白云，中峰倚红日。",
   "岩峦行穹跨，峰嶂亦冥密。",
   "颇闻列仙人，于此学飞术。",
   "一朝向蓬海，千载空石室。",
   "金灶生烟埃，玉潭秘清谧。",
   "地古遗草木，庭寒老芝术。",
   "蹇予羡攀跻，因欲保闲逸。",
   "观奇遍诸岳，兹岭不可匹。",
   "结心寄青松，永悟客情毕。"
  ],
  "title": "望黄鹤楼"
 },
 {
  "id": 987,
  "author": "李白",
  "paragraphs": [
   "鹦鹉来过吴江水，江上洲传鹦鹉名。",
   "鹦鹉西飞陇山去，芳洲之树何青青。",
   "烟开兰叶香风暖，岸夹桃花锦浪生。",
   "迁客此时徒极目，长洲孤月向谁明。"
  ],
  "title": "鹦鹉洲"
 },
 {
  "id": 988,
  "author": "李白",
  "paragraphs": [
   "九日天气清，登高无秋云。",
   "造化辟川岳，了然楚汉分。",
   "长风鼓横波，合沓蹙龙文。",
   "忆昔传游豫，楼船壮横汾。",
   "今兹讨鲸鲵，旌斾何缤纷。",
   "白羽落酒樽，洞庭罗三军。",
   "黄花不掇手，战鼓遥相闻。",
   "剑舞转颓阳，当时日停曛。",
   "酣歌激壮士，可以摧妖氛。",
   "龌龊东篱下，渊明不足群。"
  ],
  "title": "九日登巴陵置酒望洞庭水军"
 },
 {
  "id": 989,
  "author": "李白",
  "paragraphs": [
   "清晨登巴陵，周览无不极。",
   "明湖暎天光，彻底见秋色。",
   "秋色何苍然，际海俱澄鲜。",
   "山青灭远树，水绿无寒烟。",
   "来帆出江中，去鸟向日边。",
   "风清长沙浦，山空云梦田。",
   "瞻光惜颓发，阅水悲徂年。",
   "北渚既荡漾，东流自潺湲。",
   "郢人唱白雪，越女歌采莲。",
   "听此更肠断，凭厓泪如泉。"
  ],
  "title": "秋登巴陵望洞庭"
 },
 {
  "id": 990,
  "author": "李白",
  "paragraphs": [
   "楼观岳阳尽，川迥洞庭开。",
   "雁引愁心去，山衔好月来。",
   "云间连下榻，天上接行杯。",
   "醉后凉风起，吹人舞袖回。"
  ],
  "title": "与夏十二登岳阳楼"
 },
 {
  "id": 991,
  "author": "李白",
  "paragraphs": [
   "衡岳有阐士，五峰秀真骨。",
   "见君万里心，海水照秋月。",
   "大臣南溟去，问道皆请谒。",
   "洒以甘露言，清凉润肌发。",
   "明湖落天镜，香阁凌银阙。",
   "登眺餐惠风，新花期启发。"
  ],
  "title": "登巴陵开元寺西阁赠衡岳僧方外"
 },
 {
  "id": 992,
  "author": "李白",
  "paragraphs": [
   "剪落青梧枝，㴩湖坐可窥。",
   "雨洗秋山净，林光澹碧滋。",
   "水闲明镜转，云绕画屏移。",
   "千古风流事，名贤共此时。"
  ],
  "title": "与贾至舍人于龙兴寺剪落梧桐枝望㴩湖"
 },
 {
  "id": 993,
  "author": "李白",
  "paragraphs": [
   "待月月未出，望江江自流。",
   "倏忽城西郭，青天悬玉钩。",
   "素华虽可揽，清景不可游。",
   "耿耿金波里，空瞻𫛛鹊楼。"
  ],
  "title": "挂席江上待月有怀"
 },
 {
  "id": 994,
  "author": "李白",
  "paragraphs": [
   "汉江回万里，派作九龙盘。",
   "横溃豁中国，崔嵬飞迅湍。",
   "六帝沦亡后，三吴不足观。",
   "我君混区宇，垂拱众流安。",
   "今日任公子，沧浪罢钓竿。"
  ],
  "title": "金陵望汉江"
 },
 {
  "id": 995,
  "author": "李白",
  "paragraphs": [
   "江城如画里，山晓望晴空。",
   "两水夹明镜，双桥落彩虹。",
   "人烟寒橘柚，秋色老梧桐。",
   "谁念北楼上，临风怀谢公。"
  ],
  "title": "秋登宣城谢朓北楼"
 },
 {
  "id": 996,
  "author": "李白",
  "paragraphs": [
   "天门中断楚江开，碧水东流至北回。",
   "两岸青山相对出，孤帆一片日边来。"
  ],
  "title": "望天门山"
 },
 {
  "id": 997,
  "author": "李白",
  "paragraphs": [
   "早起见日出，暮见栖鸟还。",
   "客心自酸楚，况对木瓜山。"
  ],
  "title": "望木瓜山"
 },
 {
  "id": 998,
  "author": "李白",
  "paragraphs": [
   "送客谢亭北，逢君纵酒还。",
   "屈盘戏白马，大笑上青山。",
   "回鞭指长安，西日落秦关。",
   "帝乡三千里，杳在碧云间。"
  ],
  "title": "登敬亭北二小山余时送客逢崔侍御并登此地"
 },
 {
  "id": 999,
  "author": "李白",
  "paragraphs": [
   "高阁横秀气，清幽并在君。",
   "檐飞宛溪水，窗落敬亭云。",
   "猿啸风中断，渔歌月里闻。",
   "闲随白鸥去，沙上自为群。"
  ],
  "title": "过崔八丈水亭"
 },
 {
  "id": 1000,
  "author": "李白",
  "paragraphs": [
   "秦鹿奔野草，逐之若飞蓬。",
   "项王气盖世，紫电明双瞳。",
   "呼吸八千人，横行起江东。",
   "赤精斩白帝，叱咤入关中。",
   "两龙不并跃，五纬与天同。",
   "楚灭无英图，汉兴有成功。",
   "按剑清八极，归酣歌大风。",
   "伊昔临广武，连兵决雌雄。",
   "分我一杯羹，太皇乃汝翁。",
   "战争有古迹，壁垒颓层穹。",
   "猛虎啸洞壑，饥鹰鸣秋空。",
   "翔云列晓阵，杀气赫长虹。",
   "拨乱属豪圣，俗儒安可通。",
   "沈湎呼竖子，狂言非至公。",
   "抚掌黄河曲，嗤嗤阮嗣宗。"
  ],
  "title": "登广武古战场怀古"
 },
 {
  "id": 1001,
  "author": "李白",
  "paragraphs": [
   "神女殁幽境，汤池流大川。",
   "阴阳结炎炭，造化开灵泉。",
   "地底烁朱火，沙傍歊素烟。",
   "沸珠跃明月，皎镜函空天。",
   "气浮兰芳满，色涨桃花然。",
   "精览万殊入，潜行七泽连。",
   "愈疾功莫尚，变盈道乃全。",
   "濯濯气清泚，晞发弄潺湲。",
   "散下楚王国，分浇宋玉田。",
   "可以奉巡幸，奈何隔穷偏。",
   "独随朝宗水，赴海输微涓。"
  ],
  "title": "安州应城玉女汤作"
 },
 {
  "id": 1002,
  "author": "李白",
  "paragraphs": [
   "船下广陵去，月明征虏亭。",
   "山花如绣颊，江火似流萤。"
  ],
  "title": "夜下征虏亭"
 },
 {
  "id": 1003,
  "author": "李白",
  "paragraphs": [
   "吴山高，越水清，握手无言伤别情。",
   "将欲辞君挂帆去，离魂不散烟郊树。",
   "此心郁怅谁能论，有愧叨承国士恩。",
   "云物共倾三月酒，岁时同饯五侯门。",
   "羡君素书尝满案，含丹照白霞色烂。",
   "余尝学道穷冥筌，梦中往往游仙山。",
   "何当脱屣谢时去，壶中别有日月天。",
   "俛仰人间易凋朽，钟峰五云在轩牖。",
   "惜别愁窥玉女窗，归来笑把洪厓手。",
   "隐居寺，隐居山，陶公炼液栖其间。",
   "灵神闭气昔登攀，恬然但觉心绪闲。",
   "数人不知几甲子，昨夜犹带冰霜颜。",
   "我离虽则岁物改，如今了然失所在。",
   "别君莫道不尽欢，悬知乐客遥相待。",
   "石门流水遍桃花，我亦曾到秦人家。",
   "不知何处得鸡豕，就中仍见繁桑麻。",
   "翛然远与世事间，装鸾驾鹤又复远。",
   "何必长从七贵游，劳生徒聚万金产。",
   "挹君去，长相思，云游雨散从此辞。",
   "欲知怅别心易苦，向暮春风杨柳丝。"
  ],
  "title": "下途归石门旧居"
 },
 {
  "id": 1004,
  "author": "李白",
  "paragraphs": [
   "兰陵美酒郁金香，玉椀盛来琥珀光。",
   "但使主人能醉客，不知何处是他乡。"
  ],
  "title": "客中行"
 },
 {
  "id": 1005,
  "author": "李白",
  "paragraphs": [
   "岁落众芳歇，时当大火流。",
   "霜威出塞早，云色渡河秋。",
   "梦绕边城月，心飞故国楼。",
   "思归若汾水，无日不悠悠。"
  ],
  "title": "太原早秋"
 },
 {
  "id": 1006,
  "author": "李白",
  "paragraphs": [
   "苏武天山上，田横海岛边。",
   "万重关塞断，何日是归年。"
  ],
  "title": "奔亡道中五首 一"
 },
 {
  "id": 1007,
  "author": "李白",
  "paragraphs": [
   "亭伯去安在，李陵降未归。",
   "愁容变海色，短服改胡衣。"
  ],
  "title": "奔亡道中五首 二"
 },
 {
  "id": 1008,
  "author": "李白",
  "paragraphs": [
   "谈笑三军却，交游七贵疏。",
   "仍留一只箭，未射鲁连书。"
  ],
  "title": "奔亡道中五首 三"
 },
 {
  "id": 1009,
  "author": "李白",
  "paragraphs": [
   "函谷如玉关，几时可生还。",
   "洛阳为易水，嵩岳是燕山。",
   "俗变羌胡语，人多沙塞颜。",
   "申包惟恸哭，七日鬓毛斑。"
  ],
  "title": "奔亡道中五首 四"
 },
 {
  "id": 1010,
  "author": "李白",
  "paragraphs": [
   "淼淼望湖水，青青芦叶齐。",
   "归心落何处，日没大江西。",
   "歇马傍春草，欲行远道迷。",
   "谁忍子规鸟，连声向我啼。"
  ],
  "title": "奔亡道中五首 五"
 },
 {
  "id": 1011,
  "author": "李白",
  "paragraphs": [
   "郢门一为客，巴月三成弦。",
   "朔风正摇落，行子愁归旋。",
   "杳杳山外日，茫茫江上天。",
   "人迷洞庭水，雁度潇湘烟。",
   "清旷谐宿好，缁磷及此年。",
   "百龄何荡漾，万化相推迁。",
   "空谒苍梧帝，徒寻溟海仙。",
   "已闻蓬海浅，岂见三桃圆。",
   "倚剑增浩叹，扪襟还自怜。",
   "终当游五湖，濯足沧浪泉。"
  ],
  "title": "郢门秋怀"
 },
 {
  "id": 1012,
  "author": "李白",
  "paragraphs": [
   "侧叠万古石，横为白马矶。",
   "乱流若电转，举櫂扬珠辉。",
   "临驿卷缇幕，升堂接绣衣。",
   "情亲不避马，为我解霜威。"
  ],
  "title": "至鸭栏驿上白马矶赠裴侍御"
 },
 {
  "id": 1013,
  "author": "李白",
  "paragraphs": [
   "春水月峡来，浮舟望安极。",
   "正是桃花流，依然锦江色。",
   "江色绿且明，茫茫与天平。",
   "逶迤巴山尽，摇曳楚云行。",
   "雪照聚沙雁，花飞出谷莺。",
   "芳洲却已转，碧树森森迎。",
   "流目浦烟夕，扬帆海月生。",
   "江陵识遥火，应到渚宫城。"
  ],
  "title": "荆门浮舟望蜀江"
 },
 {
  "id": 1014,
  "author": "李白",
  "paragraphs": [
   "巫山夹青天，巴水流若兹。",
   "巴水忽可尽，青天无到时。",
   "三朝上黄牛，三暮行太迟。",
   "三朝又三暮，不觉鬓成丝。"
  ],
  "title": "上三峡"
 },
 {
  "id": 1015,
  "author": "李白",
  "paragraphs": [
   "江行几千里，海月十五圆。",
   "始经瞿唐峡，遂步巫山巅。",
   "巫山高不穷，巴国尽所历。",
   "日边攀垂萝，霞外倚穹石。",
   "飞步凌绝顶，极目无纤烟。",
   "却顾失舟壑，仰观临青天。",
   "青天若可扪，银汉去安在。",
   "望云知苍梧，记水辨瀛海。",
   "周游孤光晚，历览幽意多。",
   "积雪照空谷，悲风鸣森柯。",
   "归途行欲曛，佳趣尚未歇。",
   "江寒早啼猿，松暝已吐月。",
   "月色何悠悠，清猿响啾啾。",
   "辞山不忍听，挥策还孤舟。"
  ],
  "title": "自巴东舟行经瞿唐峡登巫山最高峰晚还题壁"
 },
 {
  "id": 1016,
  "author": "李白",
  "paragraphs": [
   "朝辞白帝彩云间，千里江陵一日还。",
   "两岸猿声啼不尽，轻舟已过万重山。"
  ],
  "title": "早发白帝城"
 },
 {
  "id": 1017,
  "author": "李白",
  "paragraphs": [
   "霜落荆门江树空，布帆无恙挂秋风。",
   "此行不为鲈鱼鲙，自爱名山入剡中。"
  ],
  "title": "秋下荆门"
 },
 {
  "id": 1018,
  "author": "李白",
  "paragraphs": [
   "刳木出吴楚，危槎百余尺。",
   "疾风吹片帆，日暮千里隔。",
   "别时酒犹在，已为异乡客。",
   "思君不可得，愁见江水碧。"
  ],
  "title": "江行寄远"
 },
 {
  "id": 1019,
  "author": "李白",
  "paragraphs": [
   "我宿五松下，寂寥无所欢。",
   "田家秋作苦，邻女夜舂寒。",
   "跪进雕胡饭，月光明素盘。",
   "令人惭漂母，三谢不能餐。"
  ],
  "title": "宿五松山下荀媪家"
 },
 {
  "id": 1020,
  "author": "李白",
  "paragraphs": [
   "涩滩鸣嘈嘈，两山足猿猱。",
   "白波若卷雪，侧足不容舠。",
   "渔子与舟人，撑折万张篙。"
  ],
  "title": "下泾县陵阳溪至涩滩"
 },
 {
  "id": 1021,
  "author": "李白",
  "paragraphs": [
   "三门横峻滩，六剌走波澜。",
   "石惊虎伏起，水状龙萦盘。",
   "何惭七里濑，使我欲垂竿。"
  ],
  "title": "下陵阳沿高溪三门六剌滩"
 },
 {
  "id": 1022,
  "author": "李白",
  "paragraphs": [
   "昨夜谁为吴会吟，风生万壑振空林。",
   "龙惊不敢水中卧，猿啸时闻岩下音。",
   "我宿黄山碧溪月，听之却罢松间琴。",
   "朝来果是沧洲逸，酤酒醍盘饭霜栗。",
   "半酣更发江海声，客愁顿向杯中失。"
  ],
  "title": "夜泊黄山闻殷十四吴吟"
 },
 {
  "id": 1023,
  "author": "李白",
  "paragraphs": [
   "鸡鸣发黄山，暝投𫚥湖宿。",
   "白雨暎寒山，森森似银竹。",
   "提携采铅客，结荷水边沐。",
   "半夜四天开，星河烂人目。",
   "明晨大楼去，冈陇多屈伏。",
   "当与持斧翁，前溪伐云木。"
  ],
  "title": "宿𫚥湖"
 },
 {
  "id": 1024,
  "author": "李白",
  "paragraphs": [
   "西施越溪女，出自苧萝山。",
   "秀色掩今古，荷花羞玉颜。",
   "浣纱弄碧水，自与清波闲。",
   "皓齿信难开，沈吟碧云间。",
   "句践征绝艳，扬蛾入吴关。",
   "提携馆娃宫，杳渺讵可攀。",
   "一破夫差国，千秋竟不还。"
  ],
  "title": "西施"
 },
 {
  "id": 1025,
  "author": "李白",
  "paragraphs": [
   "右军本清真，潇洒出风尘。",
   "山阴过羽客，爱此好鹅宾。",
   "扫素写道经，笔精妙入神。",
   "书罢笼鹅去，何曾别主人。"
  ],
  "title": "王右军"
 },
 {
  "id": 1026,
  "author": "李白",
  "paragraphs": [
   "上元谁夫人，偏得王母娇。",
   "嵯峨三角髻，余发散垂腰。",
   "裘披青毛锦，身著赤霜袍。",
   "手提嬴女儿，闲与凤吹箫。",
   "眉语两自笑，忽然随风飘。"
  ],
  "title": "上元夫人"
 },
 {
  "id": 1027,
  "author": "李白",
  "paragraphs": [
   "旧苑荒台杨柳新，菱歌清唱不胜春。",
   "只今惟有西江月，曾照吴王宫里人。"
  ],
  "title": "苏台览古"
 },
 {
  "id": 1028,
  "author": "李白",
  "paragraphs": [
   "越王句践破吴归，义士还乡尽锦衣。",
   "宫女如花满春殿，只今惟有鹧鸪飞。"
  ],
  "title": "越中览古"
 },
 {
  "id": 1029,
  "author": "李白",
  "paragraphs": [
   "白发四老人，昂藏南山侧。",
   "偃卧松雪间，冥翳不可识。",
   "云窗拂青霭，石壁横翠色。",
   "龙虎方战争，于焉自休息。",
   "秦人失金镜，汉祖升紫极。",
   "阴虹浊太阳，前星遂沦匿。",
   "一行佐明圣，倏起生羽翼。",
   "功成身不居，舒卷在胸臆。",
   "窅冥合元化，茫昧信难测。",
   "飞声塞天衢，万古仰遗则。"
  ],
  "title": "商山四皓"
 },
 {
  "id": 1030,
  "author": "李白",
  "paragraphs": [
   "我行至商洛，幽独访神仙。",
   "园绮复安在，云萝尚宛然。",
   "荒凉千古迹，芜没四坟连。",
   "伊昔炼金鼎，何年闭玉泉。",
   "陇寒惟有月，松古渐无烟。",
   "木魅风号去，山精雨啸旋。",
   "紫芝高咏罢，青史旧名传。",
   "今日并如此，哀哉信可怜。"
  ],
  "title": "过四皓墓"
 },
 {
  "id": 1031,
  "author": "李白",
  "paragraphs": [
   "访古登岘首，凭高眺襄中。",
   "天清远峰出，水落寒沙空。",
   "弄珠见游女，醉酒怀山公。",
   "感叹发秋兴，长松鸣夜风。"
  ],
  "title": "岘山怀古"
 },
 {
  "id": 1032,
  "author": "李白",
  "paragraphs": [
   "苏武在匈奴，十年持汉节。",
   "白雁上林飞，空传一书札。",
   "牧羊边地苦，落日归心绝。",
   "渴饮月窟冰，肌餐天上雪。",
   "东还沙塞远，北怆河梁别。",
   "泣把李陵衣，相看泪成血。"
  ],
  "title": "苏武"
 },
 {
  "id": 1033,
  "author": "李白",
  "paragraphs": [
   "子房未虎啸，破产不为家。",
   "沧海得壮士，椎秦博浪沙。",
   "报韩虽不成，天地皆振动。",
   "潜匿游下邳，岂曰非智勇。",
   "我来圯桥上，怀古钦英风。",
   "惟见碧流水，曾无黄石公。",
   "叹息此人去，萧条徐泗空。"
  ],
  "title": "经下邳圯桥怀张子房"
 },
 {
  "id": 1034,
  "author": "李白",
  "paragraphs": [
   "晋家南渡日，此地旧长安。",
   "地即帝王宅，山为龙虎盘。",
   "金陵空壮观，天堑净波澜。",
   "醉客回桡去，吴歌且自欢。"
  ],
  "title": "金陵三首 一"
 },
 {
  "id": 1035,
  "author": "李白",
  "paragraphs": [
   "地拥金陵势，城回江水流。",
   "当时百万户，夹道起朱楼。",
   "亡国生春草，离宫没古丘。",
   "空余后湖月，波上对江州。"
  ],
  "title": "金陵三首 二"
 },
 {
  "id": 1036,
  "author": "李白",
  "paragraphs": [
   "六代兴亡国，三杯为尔歌。",
   "苑方秦地少，山似洛阳多。",
   "古殿吴花草，深宫晋绮罗。",
   "并随人事灭，东逝与沧波。"
  ],
  "title": "金陵三首 三"
 },
 {
  "id": 1037,
  "author": "李白",
  "paragraphs": [
   "天上何所有，迢迢白玉绳。",
   "斜低建章阙，耿耿对金陵。",
   "汉水旧如练，霜江夜清澄。",
   "长川泻落月，洲渚晓寒凝。",
   "独酌板桥浦，古人谁可征。",
   "玄晖难再得，洒酒气填膺。"
  ],
  "title": "秋夜板桥浦泛月独酌怀谢朓"
 },
 {
  "id": 1038,
  "author": "李白",
  "paragraphs": [
   "谢公之彭蠡，因此游松门。",
   "余方窥石镜，兼得穷江源。",
   "将欲继风雅，岂徒清心魂。",
   "前赏逾所见，后来道空存。",
   "况属临泛美，而无洲渚喧。",
   "漾水向东去，漳流直南奔。",
   "空蒙三川夕，回合千里昏。",
   "青桂隐遥月，绿枫鸣愁猿。",
   "水碧或可采，金精秘莫论。",
   "吾将学仙去，冀与琴高言。"
  ],
  "title": "入彭蠡经松门观石镜缅怀谢康乐题诗书游览之志"
 },
 {
  "id": 1039,
  "author": "李白",
  "paragraphs": [
   "孔雀东飞何处栖，庐江小吏仲卿妻。",
   "为客裁缝君自见，城乌独宿夜空啼。"
  ],
  "title": "庐江主人妇"
 },
 {
  "id": 1040,
  "author": "李白",
  "paragraphs": [
   "清景南楼夜，风流在武昌。",
   "庾公爱秋月，乘兴坐胡床。",
   "龙笛吟寒水，天河落晓霜。",
   "我心还不浅，怀古醉余觞。"
  ],
  "title": "陪宋中丞武昌夜饮怀古"
 },
 {
  "id": 1041,
  "author": "李白",
  "paragraphs": [
   "魏帝营八极，蚁观一祢衡。",
   "黄祖斗筲人，杀之受恶名。",
   "吴江赋鹦鹉，落笔超群英。",
   "锵锵振金玉，句句欲飞鸣。",
   "鸷鹗啄孤凤，千春伤我情。",
   "五岳起方寸，隐然讵可平。",
   "才高竟何施，寡识冒天刑。",
   "至今芳洲上，兰蕙不忍生。"
  ],
  "title": "望鹦鹉洲怀祢衡"
 },
 {
  "id": 1042,
  "author": "李白",
  "paragraphs": [
   "昨夜巫山下，猿声梦里长。",
   "桃花飞绿水，三月下瞿塘。",
   "雨色风吹去，南行拂楚王。",
   "高丘怀宋玉，访古一沾裳。"
  ],
  "title": "宿巫山下"
 },
 {
  "id": 1043,
  "author": "李白",
  "paragraphs": [
   "白杨十字巷，北夹湖沟道。",
   "不见吴时人，空生唐年草。",
   "天地有反复，宫城尽倾倒。",
   "六帝余古丘，樵苏泣遗老。"
  ],
  "title": "金陵白杨十字巷"
 },
 {
  "id": 1044,
  "author": "李白",
  "paragraphs": [
   "谢公离别处，风景每生愁。",
   "客散青天月，山空碧水流。",
   "池花春暎日，窗竹夜鸣秋。",
   "今古一相接，长歌怀旧游。"
  ],
  "title": "谢公亭"
 },
 {
  "id": 1045,
  "author": "李白",
  "paragraphs": [
   "圣达有去就，潜光愚其德。",
   "鱼与龙同池，龙去鱼不测。",
   "当时版筑辈，岂知傅说情。",
   "一朝和殷羹，光气为列星。",
   "伊尹生空桑，捐庖佐皇极。",
   "桐宫放太甲，摄政无愧色。",
   "三年帝道明，委质终辅翼。",
   "旷哉至人心，万古可为则。",
   "时命或大缪，仲尼将奈何。",
   "鸾凤忽覆巢，麒麟不来过。",
   "龟山蔽鲁国，有斧且无柯。",
   "归来归去来，宵济越洪波。"
  ],
  "title": "纪南陵题五松山"
 },
 {
  "id": 1046,
  "author": "李白",
  "paragraphs": [
   "牛渚西江夜，青天无片云。",
   "登舟望秋月，空忆谢将军。",
   "余亦能高咏，斯人不可闻。",
   "明朝挂帆席，枫叶落纷纷。"
  ],
  "title": "夜泊牛渚怀古"
 },
 {
  "id": 1047,
  "author": "李白",
  "paragraphs": [
   "爱此溪水闲，乘流兴无极。",
   "漾楫怕鸥惊，垂竿待鱼食。",
   "波翻晓霞影，岸叠春山色。",
   "何处浣纱人，红颜未相识。"
  ],
  "title": "姑孰十咏 姑孰溪"
 },
 {
  "id": 1048,
  "author": "李白",
  "paragraphs": [
   "湖与元气连，风波浩难止。",
   "天外贾客归，云间片帆起。",
   "龟游莲叶上，鸟宿芦花里。",
   "少女櫂归舟，歌声逐流水。"
  ],
  "title": "姑孰十咏 丹阳湖"
 },
 {
  "id": 1049,
  "author": "李白",
  "paragraphs": [
   "青山日将暝，寂寞谢公宅。",
   "竹里无人声，池中虚月白。",
   "荒庭衰草遍，废井苍苔积。",
   "惟有清风闲，时时起泉石。"
  ],
  "title": "姑孰十咏 谢公宅"
 },
 {
  "id": 1050,
  "author": "李白",
  "paragraphs": [
   "旷望登古台，台高极人目。",
   "叠嶂列远空，杂花间平陆。",
   "闲云入窗牖，野翠生松竹。",
   "欲览碑上文，苔侵岂堪读。"
  ],
  "title": "姑孰十咏 陵歊台"
 },
 {
  "id": 1051,
  "author": "李白",
  "paragraphs": [
   "桓公名已古，废井曾未竭。",
   "石甃冷苍苔，寒泉湛孤月。",
   "秋来桐暂落，春至桃还发。",
   "路远人罕窥，谁能见清彻。"
  ],
  "title": "姑孰十咏 桓公井"
 },
 {
  "id": 1052,
  "author": "李白",
  "paragraphs": [
   "野竹攒石生，含烟暎江岛。",
   "翠色落波深，虚声带寒早。",
   "龙吟曾未听，凤曲吹应好。",
   "不学蒲柳凋，贞心尝自保。"
  ],
  "title": "姑孰十咏 慈姥竹"
 },
 {
  "id": 1053,
  "author": "李白",
  "paragraphs": [
   "颙望临碧空，怨情感离别。",
   "江草不知愁，岩花但争发。",
   "云山万重隔，音信千里绝。",
   "春去秋复来，相思几时歇。"
  ],
  "title": "姑孰十咏 望夫山"
 },
 {
  "id": 1054,
  "author": "李白",
  "paragraphs": [
   "绝壁临巨川，连峰势相向。",
   "乱石流洑间，回波自成浪。",
   "但惊群木秀，莫测精灵状。",
   "更听猿夜啼，忧心醉江上。"
  ],
  "title": "姑孰十咏 牛渚矶"
 },
 {
  "id": 1055,
  "author": "李白",
  "paragraphs": [
   "丁令辞世人，拂衣向仙路。",
   "伏炼九丹成，方随五云去。",
   "松萝蔽幽洞，桃杏深隐处。",
   "不知曾化鹤，辽海归几度。"
  ],
  "title": "姑孰十咏 灵墟山"
 },
 {
  "id": 1056,
  "author": "李白",
  "paragraphs": [
   "迥出江山上，双峰自相对。",
   "岸暎松色寒，石分浪花碎。",
   "参差远天际，缥缈晴霞外。",
   "落日舟去遥，回首沈青霭。"
  ],
  "title": "姑孰十咏 天门山"
 },
 {
  "id": 1057,
  "author": "李白",
  "paragraphs": [
   "茫茫大梦中，惟我独先觉。",
   "腾转风火来，假合作容貌。",
   "灭除昏疑尽，领略入精要。",
   "澄虑观此身，因得通寂照。",
   "朗悟前后际，始知金仙妙。",
   "幸逢禅居人，酌玉坐相召。",
   "彼我俱若丧，云山岂殊调。",
   "清风生虚空，明月见谈笑。",
   "怡然青莲宫，永愿姿游眺。"
  ],
  "title": "与元丹丘方城寺谈玄作"
 },
 {
  "id": 1058,
  "author": "李白",
  "paragraphs": [
   "寻幽无前期，乘兴不觉远。",
   "苍厓渺难涉，白日忽欲晚。",
   "未穷三四山，已历千万转。",
   "寂寂闻猿愁，行行见云收。",
   "高松来好月，空谷宜清秋。",
   "溪深古雪在，石断寒泉流。",
   "峰峦秀中天，登眺不可尽。",
   "丹丘遥相呼，顾我忽而哂。",
   "遂造穷谷间，始知静者闲。",
   "留欢达永夜，清晓方言还。"
  ],
  "title": "寻高凤石门山中元丹丘"
 },
 {
  "id": 1059,
  "author": "李白",
  "paragraphs": [
   "翛然金园赏，远近含晴光。",
   "楼台成海气，草木皆天香。",
   "忽逢青云士，共解丹霞裳。",
   "水退池上热，风生松下凉。",
   "吞讨破万象，搴窥临众芳。",
   "而我遗有漏，与君用无方。",
   "心垢都已灭，永言题禅房。"
  ],
  "title": "安州般若水阁纳凉喜遇薛员外乂"
 },
 {
  "id": 1060,
  "author": "李白",
  "paragraphs": [
   "昨日东楼醉，还应倒接䍠。",
   "阿谁扶上马，不省下楼时。"
  ],
  "title": "鲁中都东楼醉起作"
 },
 {
  "id": 1061,
  "author": "李白",
  "paragraphs": [
   "陶令八十日，长歌归去来。",
   "故人建昌宰，借问几时回。",
   "风落吴江雪，纷纷入酒杯。",
   "山翁今已醉，舞袖为君开。"
  ],
  "title": "对酒醉题屈突明府厅"
 },
 {
  "id": 1062,
  "author": "李白",
  "paragraphs": [
   "花间一壶酒，独酌无相亲。",
   "举杯邀明月，对影成三人。",
   "月既不解饮，影徒随我身。",
   "暂伴月将影，行乐须及春。",
   "我歌月裴回，我舞影零乱。",
   "醒时同交欢，醉后各分散。",
   "永结无情游，相期邈云汉。"
  ],
  "title": "月下独酌四首 一"
 },
 {
  "id": 1063,
  "author": "李白",
  "paragraphs": [
   "天若不爱酒，酒星不在天。",
   "地若不爱酒，地应无酒泉。",
   "天地既爱酒，爱酒不愧天。",
   "已闻清比圣，复道浊如贤。",
   "贤圣既已饮，何必求神仙。",
   "三杯通大道，一斗合自然。",
   "但得酒中趣，勿为醒者传。"
  ],
  "title": "月下独酌四首 二"
 },
 {
  "id": 1064,
  "author": "李白",
  "paragraphs": [
   "三月咸阳城，千花昼如锦。",
   "谁能春独愁，对此径须饮。",
   "穷通与修短，造化夙所禀。",
   "一樽齐死生，万事固难审。",
   "醉后失天地，兀然就孤枕。",
   "不知有吾身，此乐最为甚。"
  ],
  "title": "月下独酌四首 三"
 },
 {
  "id": 1065,
  "author": "李白",
  "paragraphs": [
   "穷愁千万端，美酒三百杯。",
   "愁多酒虽少，酒倾愁不来。",
   "所以知酒圣，酒酣心自开。",
   "辞粟卧首阳，屡空饥颜回。",
   "当代不乐饮，虚名安用哉。",
   "蟹螯即金液，糟丘是蓬莱。",
   "且须饮美酒，乘月醉高台。"
  ],
  "title": "月下独酌四首 四"
 },
 {
  "id": 1066,
  "author": "李白",
  "paragraphs": [
   "我来南山阳，事事不异昔。",
   "却寻溪中水，还望岩下石。",
   "蔷薇缘东窗，女萝绕北壁。",
   "别来能几日，草木长数尺。",
   "且复命酒樽，独酌陶永夕。"
  ],
  "title": "春归终南山松龛旧隐"
 },
 {
  "id": 1067,
  "author": "李白",
  "paragraphs": [
   "醉来脱宝剑，旅憩高堂眠。",
   "中夜忽惊觉，起立明灯前。",
   "开轩聊直望，晓雪河冰壮。",
   "哀哀歌苦寒，郁郁独惆怅。",
   "傅说版筑臣，李斯鹰犬人。",
   "歘起匡社稷，宁复长艰辛。",
   "而我胡为者，叹息龙门下。",
   "富贵未可期，殷忧向谁写。",
   "去去泪满襟，举声梁甫吟。",
   "青云当自致，何必求知音。"
  ],
  "title": "冬夜醉宿龙门觉起言志"
 },
 {
  "id": 1068,
  "author": "李白",
  "paragraphs": [
   "石径入丹壑，松门闭青苔。",
   "闲阶有鸟迹，禅室无人开。",
   "窥窗见白拂，挂壁生尘埃。",
   "使我空叹息，欲去仍裴回。",
   "香云遍山起，花雨从天来。",
   "已有空乐好，况闻青猿哀。",
   "了然绝世事，此地方悠哉。"
  ],
  "title": "寻山僧不遇作"
 },
 {
  "id": 1069,
  "author": "李白",
  "paragraphs": [
   "游山谁可游，子明与浮丘。",
   "叠岭碍河汉，连峰横斗牛。",
   "汪生面北阜，池馆清且幽。",
   "我来感意气，捶炰列珍羞。",
   "扫石待归月，开池涨寒流。",
   "酒酣益爽气，为乐不知秋。"
  ],
  "title": "过汪氏别业二首 一"
 },
 {
  "id": 1070,
  "author": "李白",
  "paragraphs": [
   "畴昔未识君，知君好贤才。",
   "随山起馆宇，凿石营池台。",
   "星火五月中，景风从南来。",
   "数枝石榴发，一丈荷花开。",
   "恨不当此时，相过醉金罍。",
   "我行值木落，月苦清猿哀。",
   "永夜达五更，吴歈送琼杯。",
   "酒酣欲起舞，四座歌相催。",
   "日出远海明，轩车且裴回。",
   "更游龙潭去，枕石拂莓苔。"
  ],
  "title": "过汪氏别业二首 二"
 },
 {
  "id": 1071,
  "author": "李白",
  "paragraphs": [
   "玉壶系青丝，沽酒来何迟。",
   "山花向我笑，正好衔杯时。",
   "晚酌东窗下，流莺复在兹。",
   "春风与醉客，今日乃相宜。"
  ],
  "title": "待酒不至"
 },
 {
  "id": 1072,
  "author": "李白",
  "paragraphs": [
   "春草如有意，罗生玉堂阴。",
   "东风吹愁来，白发坐相侵。",
   "独酌劝孤影，闲歌面芳林。",
   "长松尔何知，萧瑟为谁吟。",
   "手舞石上月，膝横花间琴。",
   "过此一壶外，悠悠非我心。"
  ],
  "title": "独酌"
 },
 {
  "id": 1073,
  "author": "李白",
  "paragraphs": [
   "涤荡千古愁，留连百壶饮。",
   "良宵宜清谈，皓月未能寝。",
   "醉来卧空山，天地即衾枕。"
  ],
  "title": "友人会宿"
 },
 {
  "id": 1074,
  "author": "李白",
  "paragraphs": [
   "东风扇淑气，水木荣春晖。",
   "白日照绿草，落花散且飞。",
   "孤云还空山，众鸟各已归。",
   "彼物皆有托，吾生独无依。",
   "对此石上月，长醉歌芳菲。"
  ],
  "title": "春日独酌二首 一"
 },
 {
  "id": 1075,
  "author": "李白",
  "paragraphs": [
   "我有紫霞想，缅怀沧洲间。",
   "思对一壶酒，澹然万事闲。",
   "横琴倚高松，把酒望远山。",
   "长空去鸟没，落日孤云还。",
   "但恐光景晚，宿昔成秋颜。"
  ],
  "title": "春日独酌二首 二"
 },
 {
  "id": 1076,
  "author": "李白",
  "paragraphs": [
   "心爱名山游，身随名山远。",
   "罗浮麻姑台，此去或未返。",
   "遇君蓬池隐，就我石上饭。",
   "空言不成欢，强笑惜日晚。",
   "绿水向雁门，黄云蔽龙山。",
   "叹息两客鸟，裴回吴越间。",
   "共语一执手，留连夜将久。",
   "解我紫绮裘，且换金陵酒。",
   "酒来笑复歌，兴酣乐事多。",
   "水影弄月色，清光奈愁何。",
   "明晨挂帆席，离恨满沧波。"
  ],
  "title": "金陵江上遇蓬池隐者"
 },
 {
  "id": 1077,
  "author": "李白",
  "paragraphs": [
   "闲坐夜明月，幽人弹素琴。",
   "忽闻悲风调，宛若寒松吟。",
   "白雪乱纤手，绿水清虚心。",
   "钟期久已没，世上无知音。"
  ],
  "title": "月夜听卢子顺弹琴"
 },
 {
  "id": 1078,
  "author": "李白",
  "paragraphs": [
   "羌笛梅花引，吴溪陇水情。",
   "寒山秋浦月，肠断玉关声。"
  ],
  "title": "清溪半夜闻笛"
 },
 {
  "id": 1079,
  "author": "李白",
  "paragraphs": [
   "久卧青山云，遂为青山客。",
   "山深云更好，赏弄终日夕。",
   "月衔楼间峰，泉漱阶下石。",
   "素心自此得，真趣非外惜。",
   "鼯啼桂方秋，风灭籁归寂。",
   "缅思洪厓术，欲往沧海隔。",
   "云车来何迟，抚几空叹息。"
  ],
  "title": "日夕山中忽然有怀"
 },
 {
  "id": 1080,
  "author": "李白",
  "paragraphs": [
   "懒摇白羽扇，裸体青林中。",
   "脱巾挂石壁，露顶洒松风。"
  ],
  "title": "夏日山中"
 },
 {
  "id": 1081,
  "author": "李白",
  "paragraphs": [
   "两人对酌山花开，一杯一杯复一杯。",
   "我醉欲眠卿且去，明朝有意抱琴来。"
  ],
  "title": "山中与幽人对酌"
 },
 {
  "id": 1082,
  "author": "李白",
  "paragraphs": [
   "处世若大梦，胡为劳其生。",
   "所以终日醉，颓然卧前楹。",
   "觉来盼庭前，一鸟花间鸣。",
   "借问此何时，春风语流莺。",
   "感之欲叹息，对酒还自倾。",
   "浩歌待明月，曲尽已忘情。"
  ],
  "title": "春日醉起言志"
 },
 {
  "id": 1083,
  "author": "李白",
  "paragraphs": [
   "我寻青莲宇，独往谢城阙。",
   "霜清东林钟，水白虎溪月。",
   "天香生虚空，天乐鸣不歇。",
   "宴坐寂不动，大千入毫发。",
   "湛然冥真心，旷劫断出没。"
  ],
  "title": "庐山东林寺夜怀"
 },
 {
  "id": 1084,
  "author": "李白",
  "paragraphs": [
   "群峭碧摩天，逍遥不记年。",
   "拨云寻古道，倚石听流泉。",
   "花暖青牛卧，松高白鹤眠。",
   "语来江色暮，独自下寒烟。"
  ],
  "title": "寻雍尊师隐居"
 },
 {
  "id": 1085,
  "author": "李白",
  "paragraphs": [
   "一为迁客去长沙，西望长安不见家。",
   "黄鹤楼中吹玉笛，江城五月落梅花。"
  ],
  "title": "与史郎中钦听黄鹤楼上吹笛"
 },
 {
  "id": 1086,
  "author": "李白",
  "paragraphs": [
   "劝君莫拒杯，春风笑人来。",
   "桃李如旧识，倾花向我开。",
   "流莺啼碧树，明月窥金罍。",
   "昨日朱颜子，今日白发催。",
   "棘生石虎殿，鹿走姑苏台。",
   "自古帝王宅，城阙闭黄埃。"
  ],
  "title": "对酒"
 },
 {
  "id": 1087,
  "author": "李白",
  "paragraphs": [
   "我似鹧鸪鸟，南迁懒北飞。",
   "时寻汉阳令，取醉月中归。"
  ],
  "title": "醉题王汉阳厅"
 },
 {
  "id": 1088,
  "author": "李白",
  "paragraphs": [
   "地白风色寒，雪花大如手。",
   "笑杀陶渊明，不饮杯中酒。",
   "浪抚一张琴，虚栽五株柳。",
   "空负头上巾，吾于尔何有。"
  ],
  "title": "嘲王历阳不肯饮酒"
 },
 {
  "id": 1089,
  "author": "李白",
  "paragraphs": [
   "众鸟高飞尽，孤云独去闲。",
   "相看两不厌，只有敬亭山。"
  ],
  "title": "独坐敬亭山"
 },
 {
  "id": 1090,
  "author": "李白",
  "paragraphs": [
   "对酒不觉暝，落花盈我衣。",
   "醉起步溪月，鸟还人亦稀。"
  ],
  "title": "自遣"
 },
 {
  "id": 1091,
  "author": "李白",
  "paragraphs": [
   "犬吠水声中，桃花带雨浓。",
   "树深时见鹿，溪午不闻钟。",
   "野竹分青霭，飞泉挂碧峰。",
   "无人知所去，愁倚两三松。"
  ],
  "title": "访戴天山道士不遇"
 },
 {
  "id": 1092,
  "author": "李白",
  "paragraphs": [
   "日下空庭暮，城荒古迹余。",
   "地形连海尽，天影落江虚。",
   "旧赏人虽隔，新知乐未疏。",
   "彩云思作赋，丹壁间藏书。",
   "楂拥随流叶，萍开出水鱼。",
   "夕来秋兴满，回首意何如。"
  ],
  "title": "秋日与张少府楚城韦公藏书高斋作"
 },
 {
  "id": 1093,
  "author": "李白",
  "paragraphs": [
   "小隐慕安石，远游学屈平。",
   "天书访江海，云卧起咸京。",
   "入侍瑶池宴，出陪玉辇行。",
   "夸胡新赋作，谏猎短书成。",
   "但奉紫霄顾，非邀青史名。",
   "庄周空说剑，墨翟耻论兵。",
   "拙薄遂疏绝，归闲事耦耕。",
   "顾无苍生望，空爱紫芝荣。",
   "寥落暝霞色，微茫旧壑情。",
   "秋山绿萝月，今夕为谁明。"
  ],
  "title": "秋夜独坐怀故山"
 },
 {
  "id": 1094,
  "author": "李白",
  "paragraphs": [
   "昔在南阳城，唯餐独山蕨。",
   "忆与崔宗之，白水弄素月。",
   "时过菊潭上，纵酒无休歇。",
   "泛此黄金花，颓然清歌发。",
   "一朝摧玉树，生死殊飘忽。",
   "留我孔子琴，琴存人已殁。",
   "谁传广陵散，但哭邙山骨。",
   "泉户何时明，长扫狐兔窟。"
  ],
  "title": "忆崔郎中宗之游南阳遗吾孔子琴抚之潸然感旧"
 },
 {
  "id": 1095,
  "author": "李白",
  "paragraphs": [
   "不向东山久，蔷薇几度花。",
   "白云还自散，明月落谁家。"
  ],
  "title": "忆东山二首 一"
 },
 {
  "id": 1096,
  "author": "李白",
  "paragraphs": [
   "我今携谢妓，长啸绝人群。",
   "欲报东山客，开关扫白云。"
  ],
  "title": "忆东山二首 二"
 },
 {
  "id": 1097,
  "author": "李白",
  "paragraphs": [
   "清泉暎疏松，不知几千古。",
   "寒月摇清波，流光入窗户。",
   "对此空长吟，思君意何深。",
   "无因见安道，兴尽愁人心。"
  ],
  "title": "望月有怀"
 },
 {
  "id": 1098,
  "author": "李白",
  "paragraphs": [
   "四明有狂客，风流贺季真。",
   "长安一相见，呼我谪仙人。",
   "昔好杯中物，翻为松下尘。",
   "金龟换酒处，却忆泪沾巾。"
  ],
  "title": "对酒忆贺监二首 一"
 },
 {
  "id": 1099,
  "author": "李白",
  "paragraphs": [
   "狂客归四明，山阴道士迎。",
   "敕赐镜湖水，为君台沼荣。",
   "人亡余故宅，空有荷花生。",
   "念此杳如梦，凄然伤我情。"
  ],
  "title": "对酒忆贺监二首 二"
 },
 {
  "id": 1100,
  "author": "李白",
  "paragraphs": [
   "欲向江东去，定将谁举杯。",
   "稽山无贺老，却櫂酒船回。"
  ],
  "title": "重忆一首"
 },
 {
  "id": 1101,
  "author": "李白",
  "paragraphs": [
   "沅湘春色还，风暖烟草绿。",
   "古之伤心人，于此肠断续。",
   "予非怀沙客，但美采菱曲。",
   "所愿归东山，寸心于此足。"
  ],
  "title": "春滞沅湘有怀山中"
 },
 {
  "id": 1102,
  "author": "李白",
  "paragraphs": [
   "雨后烟景绿，晴天散余霞。",
   "东风随春归，发我枝上花。",
   "花落时欲暮，见此令人嗟。",
   "愿游名山去，学道飞丹砂。"
  ],
  "title": "落日忆山中"
 },
 {
  "id": 1103,
  "author": "李白",
  "paragraphs": [
   "桃花春水生，白石今出没。",
   "摇荡女萝枝，半摇青天月。",
   "不知旧行径，初拳几枝蕨。",
   "三载夜郎还，于兹炼金骨。"
  ],
  "title": "忆秋浦桃花旧游时窜夜郎"
 },
 {
  "id": 1104,
  "author": "李白",
  "paragraphs": [
   "越水绕碧山，周回数千里。",
   "乃是天镜中，分明画相似。",
   "爱此从冥搜，永怀临湍游。",
   "一为沧波客，十见红蕖秋。",
   "观涛壮天险，望海令人愁。",
   "路遐迫西照，岁晚悲东流。",
   "何必探禹穴，逝将归蓬丘。",
   "不然五湖上，亦可乘扁舟。"
  ],
  "title": "越中秋怀"
 },
 {
  "id": 1105,
  "author": "李白",
  "paragraphs": [
   "朝入天苑中，谒帝蓬莱宫。",
   "青山映辇道，碧树摇苍空。",
   "谬题金闺籍，得与银台通。",
   "待诏奉明主，抽毫颂清风。",
   "归时落日晚，躞蹀浮云骢。",
   "人马本无意，飞驰自豪雄。",
   "入门紫鸳鸯，金井双梧桐。",
   "清歌弦古曲，美酒沽新丰。",
   "快意且为乐，列筵坐群公。",
   "光景不可留，生世如转蓬。",
   "早达胜晚遇，羞比垂钓翁。"
  ],
  "title": "效古二首 一"
 },
 {
  "id": 1106,
  "author": "李白",
  "paragraphs": [
   "自古有秀色，西施与东邻。",
   "蛾眉不可妒，况乃效其𪾸。",
   "所以尹婕妤，羞见邢夫人。",
   "低头不出气，塞默少精神。",
   "寄语无盐子，如君何足珍。"
  ],
  "title": "效古二首 二"
 },
 {
  "id": 1107,
  "author": "李白",
  "paragraphs": [
   "青天何历历，明星如白石。",
   "黄姑与织女，相去不盈尺。",
   "银河无鹊桥，非时将安适。",
   "闺人理纨素，游子悲行役。",
   "瓶冰知冬寒，霜露欺远客。",
   "客似秋叶飞，飘飖不言归。",
   "别后罗带长，愁宽去时衣。",
   "乘月托宵梦，因之寄金徽。"
  ],
  "title": "拟古十二首 一"
 },
 {
  "id": 1108,
  "author": "李白",
  "paragraphs": [
   "高楼入青天，下有白玉堂。",
   "明月看欲堕，当窗悬清光。",
   "遥夜一美人，罗衣沾秋霜。",
   "含情弄柔瑟，弹作陌上桑。",
   "弦声何激烈，风卷绕飞梁。",
   "行人皆踯躅，栖鸟起回翔。",
   "但写妾意苦，莫辞此曲伤。",
   "愿逢同心者，飞作紫鸳鸯。"
  ],
  "title": "拟古十二首 二"
 },
 {
  "id": 1109,
  "author": "李白",
  "paragraphs": [
   "长绳难系日，自古共悲辛。",
   "黄金高北斗，不惜买阳春。",
   "石火无留光，还如世中人。",
   "即事已如梦，后来我谁身。",
   "提壶莫辞贫，取酒会四邻。",
   "仙人殊恍惚，未若醉中真。"
  ],
  "title": "拟古十二首 三"
 },
 {
  "id": 1110,
  "author": "李白",
  "paragraphs": [
   "清都绿玉树，灼烁瑶台春。",
   "攀花弄秀色，远赠天仙人。",
   "香风送紫蘂，直到扶桑津。",
   "取掇世上艳，所贵心之珍。",
   "相思传一笑，聊欲示情亲。"
  ],
  "title": "拟古十二首 四"
 },
 {
  "id": 1111,
  "author": "李白",
  "paragraphs": [
   "今日风日好，明日恐不如。",
   "春风笑于人，何乃愁自居。",
   "吹箫舞彩凤，酌醴鲙神鱼。",
   "千金买一醉，取乐不求余。",
   "达士遗天地，东门有二疏。",
   "愚夫同瓦石，有才知卷舒。",
   "无事作悲苦，块然涸辙鱼。"
  ],
  "title": "拟古十二首 五"
 },
 {
  "id": 1112,
  "author": "李白",
  "paragraphs": [
   "运速天地闭，胡风结飞霜。",
   "百草死冬月，六龙颓西荒。",
   "太白出东方，彗星扬精光。",
   "鸳鸯非越鸟，何为眷南翔。",
   "惟昔鹰将犬，今为侯与王。",
   "得水成蛟龙，争池夺凤凰。",
   "北斗不酌酒，南箕空簸扬。"
  ],
  "title": "拟古十二首 六"
 },
 {
  "id": 1113,
  "author": "李白",
  "paragraphs": [
   "世路今太行，回车竟何托。",
   "万族皆凋枯，遂无少可乐。",
   "旷野多白骨，幽魂共销铄。",
   "荣贵当及时，春华宜照灼。",
   "人非昆山玉，安得长璀错。",
   "身没期不朽，荣名在麟阁。"
  ],
  "title": "拟古十二首 七"
 },
 {
  "id": 1114,
  "author": "李白",
  "paragraphs": [
   "月色不可扫，客愁不可道。",
   "玉露生秋衣，流萤飞百草。",
   "日月终销毁，天地同枯槁。",
   "蟪蛄啼青松，安见此树老。",
   "金丹宁误俗，昧者难精讨。",
   "尔非千岁翁，多恨去世早。",
   "饮酒入玉壶，藏身以为宝。"
  ],
  "title": "拟古十二首 八"
 },
 {
  "id": 1115,
  "author": "李白",
  "paragraphs": [
   "生者为过客，死者为归人。",
   "天地一逆旅，同悲万古尘。",
   "月兔空捣药，扶桑已成薪。",
   "白骨寂无言，青松岂知春。",
   "前后更叹息，浮荣安足珍。"
  ],
  "title": "拟古十二首 九"
 },
 {
  "id": 1116,
  "author": "李白",
  "paragraphs": [
   "仙人骑彩凤，昨下阆风岑。",
   "海水三清浅，桃源一见寻。",
   "遗我绿玉杯，兼之紫琼琴。",
   "杯以倾美酒，琴以闲素心。",
   "二物非世有，何论珠与金。",
   "琴弹松里风，杯劝天上月。",
   "风月长相知，世人何倏忽。"
  ],
  "title": "拟古十二首 十"
 },
 {
  "id": 1117,
  "author": "李白",
  "paragraphs": [
   "涉江弄秋水，爱此荷花鲜。",
   "攀荷弄其珠，荡漾不成圆。",
   "佳人彩云里，欲赠隔远天。",
   "相思无由见，怅望凉风前。"
  ],
  "title": "拟古十二首 十一"
 },
 {
  "id": 1118,
  "author": "李白",
  "paragraphs": [
   "去去复去去，辞君还忆君。",
   "汉水既殊流，楚山亦此分。",
   "人生难称意，岂得长为群。",
   "越燕喜海日，燕鸿思朔云。",
   "别久容华晚，琅玕不能饭。",
   "日落知天昏，梦长觉道远。",
   "望夫登高山，化石竟不返。"
  ],
  "title": "拟古十二首 十二"
 },
 {
  "id": 1119,
  "author": "李白",
  "paragraphs": [
   "瑶姬天帝女，精彩化朝云。",
   "宛转入宵梦，无心向楚君。",
   "锦衾抱秋月，绮席空兰芬。",
   "茫昧竟谁测，虚传宋玉文。"
  ],
  "title": "感兴六首 一"
 },
 {
  "id": 1120,
  "author": "李白",
  "paragraphs": [
   "洛浦有宓妃，飘飖雪争飞。",
   "轻云拂素月，了可见清辉。",
   "解珮欲西去，含情讵相违。",
   "香尘动罗袜，绿水不沾衣。",
   "陈王徒作赋，神女岂同归。",
   "好色伤大雅，多为世所讥。"
  ],
  "title": "感兴六首 二"
 },
 {
  "id": 1121,
  "author": "李白",
  "paragraphs": [
   "裂素持作书，将寄万里怀。",
   "眷眷待远信，竟岁无人来。",
   "征鸿务随阳，又不为我栖。",
   "委之在深箧，蠹鱼坏其题。",
   "何如投水中，流落他人开。",
   "不惜他人开，但恐生是非。"
  ],
  "title": "感兴六首 三"
 },
 {
  "id": 1122,
  "author": "李白",
  "paragraphs": [
   "十五游神仙，仙游未曾歇。",
   "吹笙坐松风，泛瑟窥海月。",
   "西山玉童子，使我炼金骨。",
   "欲逐黄鹤飞，相呼向蓬阙。"
  ],
  "title": "感兴六首 四"
 },
 {
  "id": 1123,
  "author": "李白",
  "paragraphs": [
   "西国有美女，结楼青云端。",
   "蛾眉艳晓月，一笑倾城欢。",
   "高节不可夺，炯心如凝丹。",
   "常恐彩色晚，不为人所观。",
   "安得配君子，共乘双飞鸾。"
  ],
  "title": "感兴六首 五"
 },
 {
  "id": 1124,
  "author": "李白",
  "paragraphs": [
   "嘉谷隐丰草，草深苗且稀。",
   "农夫既不异，孤穗将安归。",
   "常恐委畴陇，忽与秋蓬飞。",
   "乌得荐宗庙，为君生光辉。"
  ],
  "title": "感兴六首 六"
 },
 {
  "id": 1125,
  "author": "李白",
  "paragraphs": [
   "周公负斧扆，成王何夔夔。",
   "武王昔不豫，剪爪投河湄。",
   "贤圣遇谗慝，不免人君疑。",
   "天风拔大木，禾黍咸伤萎。",
   "管蔡扇苍蝇，公赋鸱鸮诗。",
   "金縢若不启，忠信谁明之。"
  ],
  "title": "寓言三首 一"
 },
 {
  "id": 1126,
  "author": "李白",
  "paragraphs": [
   "摇裔双彩凤，婉娈三青禽。",
   "往还瑶台里，鸣舞玉山岑。",
   "以欢秦娥意，复得王母心。",
   "区区精卫鸟，衔木空哀吟。"
  ],
  "title": "寓言三首 二"
 },
 {
  "id": 1127,
  "author": "李白",
  "paragraphs": [
   "长安春色归，先入青门道。",
   "绿杨不自持，从风欲倾倒。",
   "海燕还秦宫，双飞入帘栊。",
   "相思不相见，托梦辽城东。"
  ],
  "title": "寓言三首 三"
 },
 {
  "id": 1128,
  "author": "李白",
  "paragraphs": [
   "凉风度秋海，吹我乡思飞。",
   "连山去无际，流水何时归。",
   "目极浮云色，心断明月晖。",
   "芳草歇柔艳，白露催寒衣。",
   "梦长银汉落，觉罢天星稀。",
   "含悲想旧国，泣下谁能挥。"
  ],
  "title": "秋夕旅怀"
 },
 {
  "id": 1129,
  "author": "李白",
  "paragraphs": [
   "吾爱王子晋，得道伊洛滨。",
   "金骨既不毁，玉颜长自春。",
   "可怜浮丘公，猗靡与情亲。",
   "举首白日间，分明谢时人。",
   "二仙去已远，梦想空殷勤。"
  ],
  "title": "感遇四首 一"
 },
 {
  "id": 1130,
  "author": "李白",
  "paragraphs": [
   "可叹东篱菊，茎疏叶且微。",
   "虽言异兰蕙，亦自有芳菲。",
   "未泛盈樽酒，徒沾清露辉。",
   "当荣君不采，飘落欲何依。"
  ],
  "title": "感遇四首 二"
 },
 {
  "id": 1131,
  "author": "李白",
  "paragraphs": [
   "昔余闻姮娥，窃药驻云发。",
   "不自娇玉颜，方希炼金骨。",
   "飞去身莫返，含笑坐明月。",
   "紫宫夸蛾眉，随手会凋歇。"
  ],
  "title": "感遇四首 三"
 },
 {
  "id": 1132,
  "author": "李白",
  "paragraphs": [
   "宋玉事楚王，立身本高洁。",
   "巫山赋彩云，郢路歌白雪。",
   "举国莫能和，巴人皆卷舌。",
   "一感登徒言，恩情遂中绝。"
  ],
  "title": "感遇四首 四"
 },
 {
  "id": 1133,
  "author": "李白",
  "paragraphs": [
   "晨趋紫禁中，夕待金门诏。",
   "观书散遗帙，探古穷至妙。",
   "片言苟会心，掩卷忽而笑。",
   "青蝇易相点，白雪难同调。",
   "本是疏散人，屡贻褊促诮。",
   "云天属清朗，林壑忆游眺。",
   "或时清风来，闲倚栏下啸。",
   "严光桐庐溪，谢客临海峤。",
   "功成谢人间，从此一投钓。"
  ],
  "title": "翰林读书言怀呈集贤诸学士"
 },
 {
  "id": 1134,
  "author": "李白",
  "paragraphs": [
   "何处闻秋声，翛翛北窗竹。",
   "回薄万古心，揽之不盈掬。",
   "静坐观众妙，浩然媚幽独。",
   "白云南山来，就我檐下宿。",
   "懒从唐生决，羞访季主卜。",
   "四十九年非，一往不可复。",
   "野情转萧洒，世道有翻覆。",
   "陶令归去来，田家酒应熟。"
  ],
  "title": "寻阳紫极宫感秋作"
 },
 {
  "id": 1135,
  "author": "李白",
  "paragraphs": [
   "餐霞卧旧壑，散发谢远游。",
   "山蝉号枯桑，始复知天秋。",
   "朔雁别海裔，越燕辞江楼。",
   "飒飒风卷沙，茫茫雾萦洲。",
   "黄云结暮色，白水扬寒流。",
   "恻怆心自悲，潺湲泪难收。",
   "蘅兰方萧瑟，长叹令人愁。"
  ],
  "title": "江上秋怀"
 },
 {
  "id": 1136,
  "author": "李白",
  "paragraphs": [
   "北风吹海雁，南渡落寒声。",
   "感此潇湘客，凄其流浪情。",
   "海怀结沧洲，霞想游赤城。",
   "始探蓬壶事，旋觉天地轻。",
   "澹然吟高秋，闲卧瞻太清。",
   "萝月掩空幕，松霜结前楹。",
   "灭见息群动，猎微穷至精。",
   "桃花有源水，可以保吾生。"
  ],
  "title": "秋夕书怀"
 },
 {
  "id": 1137,
  "author": "李白",
  "paragraphs": [
   "南风昔不竞，豪圣思经纶。",
   "刘琨与祖逖，起舞鸡鸣晨。",
   "虽有匡济心，终为乐祸人。",
   "我则异于是，潜光皖水滨。",
   "卜筑司空原，北将天柱邻。",
   "雪霁万里月，云开九江春。",
   "俟乎泰阶平，然后托微身。",
   "倾家事金鼎，年貌可长新。",
   "所愿得此道，终然保清真。",
   "弄景奔日驭，攀星戏河津。",
   "一随王乔去，长年玉天宾。"
  ],
  "title": "避地司空原言怀"
 },
 {
  "id": 1138,
  "author": "李白",
  "paragraphs": [
   "共公赫怒，天维中摧。",
   "鲲鲸喷荡，扬涛起雷。",
   "鱼龙陷人，成此祸胎。",
   "火焚昆山，玉石相磓。",
   "仰希霖雨，洒宝炎煨。",
   "箭发石开，戈挥日回。",
   "邹衍恸哭，燕霜飒来。",
   "微诚不感，犹絷夏台。",
   "苍鹰搏攫，丹棘崔嵬。",
   "豪圣凋枯，王风伤哀。",
   "斯文未丧，东岳岂颓。",
   "穆逃楚难，邹脱吴灾。",
   "见机苦迟，二公所咍。",
   "骥不骤进，麟何来哉。",
   "星离一门，草掷二孩。",
   "万愤结习，忧从中催。",
   "金瑟玉壶，尽为愁媒。",
   "举酒太息，泣血盈杯。",
   "台星再朗，天纲重恢。",
   "屈法申恩，弃瑕取材。",
   "冶长非罪，尼父无猜。",
   "覆盆傥举，应照寒灰。"
  ],
  "title": "上崔相百忧章"
 },
 {
  "id": 1139,
  "author": "李白",
  "paragraphs": [
   "海水渤潏，人罹鲸鲵。",
   "蓊胡沙而四塞，始滔天于燕齐。",
   "何六龙之浩荡，迁白日于秦西。",
   "九土星分，嗷嗷栖栖。",
   "南冠君子，呼天而啼。",
   "恋高堂而掩泣，泪血地而成泥。",
   "狱户春而不草，独幽怨而沈迷。",
   "兄九江兮弟三峡，悲羽化之难齐。",
   "穆陵关北愁爱子，豫章天南隔老妻。",
   "一门骨肉散百草，遇难不复相提携。",
   "树榛拔桂，囚鸾宠鸡。",
   "舜昔授禹，伯成耕犂。",
   "德自此衰，吾将安栖。",
   "好我者恤我，不好我者何忍临危而相挤。",
   "子胥鸱夷，彭越醢酰。",
   "自古豪烈，胡为此繄。",
   "苍苍之天，高乎视低。",
   "如其听卑，脱我牢狴。",
   "傥辨美玉，君收白珪。"
  ],
  "title": "万愤词投魏郎中"
 },
 {
  "id": 1140,
  "author": "李白",
  "paragraphs": [
   "得道无古今，失道还衰老。",
   "自笑镜中人，白发如霜草。",
   "扪心空叹息，问影何枯槁。",
   "桃李竟何言，终成南山皓。"
  ],
  "title": "览镜书怀"
 },
 {
  "id": 1141,
  "author": "李白",
  "paragraphs": [
   "贾谊三年谪，班超万里侯。",
   "何如牵白犊，饮水对清流。"
  ],
  "title": "田园言怀"
 },
 {
  "id": 1142,
  "author": "李白",
  "paragraphs": [
   "蜀僧抱绿绮，西下峨眉峰。",
   "为我一挥手，如听万壑松。",
   "客心洗流水，余响入霜钟。",
   "不觉碧山暮，秋云暗几重。"
  ],
  "title": "听蜀僧濬弹琴"
 },
 {
  "id": 1143,
  "author": "李白",
  "paragraphs": [
   "鲁国寒事早，初霜刈渚蒲。",
   "挥镰若转月，拂水生连珠。",
   "此草最可珍，何必贵龙须。",
   "织作玉床席，欣承清夜娱。",
   "罗衣能再拂，不畏素尘芜。"
  ],
  "title": "鲁东门观刈蒲"
 },
 {
  "id": 1144,
  "author": "李白",
  "paragraphs": [
   "鲁女东窗下，海榴世所稀。",
   "珊瑚映绿水，未足比光辉。",
   "清香随风发，落日好鸟归。",
   "愿为东南枝，低举拂罗衣。",
   "无由共攀折，引领望金扉。"
  ],
  "title": "咏邻女东窗海石榴"
 },
 {
  "id": 1145,
  "author": "李白",
  "paragraphs": [
   "南轩有孤松，柯叶自绵幂。",
   "清风无闲时，潇洒终日夕。",
   "阴生古苔绿，色染秋烟碧。",
   "何当凌云霄，直上数千尺。"
  ],
  "title": "南轩松"
 },
 {
  "id": 1146,
  "author": "李白",
  "paragraphs": [
   "蟠木不雕饰，且将斤斧疏。",
   "樽成山岳势，材是栋梁余。",
   "外与金罍并，中涵玉醴虚。",
   "惭君垂拂拭，遂忝玳筵居。"
  ],
  "title": "咏山樽二首 一"
 },
 {
  "id": 1147,
  "author": "李白",
  "paragraphs": [
   "拥肿寒山木，嵌空成酒樽。",
   "愧无江海量，偃蹇在君门。"
  ],
  "title": "咏山樽二首 二"
 },
 {
  "id": 1148,
  "author": "李白",
  "paragraphs": [
   "落羽辞金殿，孤鸣咤绣衣。",
   "能言终见弃，还向陇西飞。"
  ],
  "title": "初出金门寻王侍御不遇咏壁上鹦鹉"
 },
 {
  "id": 1149,
  "author": "李白",
  "paragraphs": [
   "紫藤挂云木，花蔓宜阳春。",
   "密叶隐歌鸟，香风留美人。"
  ],
  "title": "紫藤树"
 },
 {
  "id": 1150,
  "author": "李白",
  "paragraphs": [
   "八月边风高，胡鹰白锦毛。",
   "孤飞一片雪，百里见秋毫。"
  ],
  "title": "观放白鹰二首 一"
 },
 {
  "id": 1151,
  "author": "李白",
  "paragraphs": [
   "寒冬十二月，苍鹰八九毛。",
   "寄言燕雀莫相啅，自有云霄万里高。"
  ],
  "title": "观放白鹰二首 二"
 },
 {
  "id": 1152,
  "author": "李白",
  "paragraphs": [
   "粉壁为空天，丹青状江海。",
   "游云不知归，日见白鸥在。",
   "博平真人王志安，沈吟至此愿挂冠。",
   "松溪石磴带秋色，愁客思归坐晓寒。"
  ],
  "title": "观博平王志安少府山水粉图"
 },
 {
  "id": 1153,
  "author": "李白",
  "paragraphs": [
   "美人为政本忘机，服药求仙事不违。",
   "叶县已泥丹灶毕，瀛洲当伴赤松归。",
   "先师有诀神将助，大圣无心火自飞。",
   "九转但能生羽翼，双凫忽去定何依。"
  ],
  "title": "题雍丘崔明府丹灶"
 },
 {
  "id": 1154,
  "author": "李白",
  "paragraphs": [
   "昔游三峡见巫山，见画巫山宛相似。",
   "疑是天边十二峰，飞入君家彩屏里。",
   "寒松萧瑟如有声，阳台微茫如有情。",
   "锦衾瑶席何寂寂，楚王神女徒盈盈。",
   "高咫尺，如千里，翠屏丹崖灿如绮。",
   "苍苍远树围荆门，历历行舟泛巴水。",
   "水石潺湲万壑分，烟光草色俱氛氲。",
   "溪花笑日何年发，江客听猿几岁闻。",
   "使人对此心缅邈，疑入嵩丘梦彩云。"
  ],
  "title": "观元丹丘坐巫山屏风"
 },
 {
  "id": 1155,
  "author": "李白",
  "paragraphs": [
   "百丈素崖裂，四山丹壁开。",
   "龙潭中喷射，昼夜生风雷。",
   "但见瀑泉落，如潨云汉来。",
   "闻君写真图，岛屿备萦回。",
   "石黛刷幽草，曾青泽古苔。",
   "幽缄傥相传，何必向天台。"
  ],
  "title": "求崔山人百丈崖瀑布图"
 },
 {
  "id": 1156,
  "author": "李白",
  "paragraphs": [
   "醉入田家去，行歌荒野中。",
   "如何青草里，亦有白头翁。",
   "折取对明镜，宛将衰鬓同。",
   "微芳似相诮，留恨向东风。"
  ],
  "title": "见野草中有曰白头翁者"
 },
 {
  "id": 1157,
  "author": "李白",
  "paragraphs": [
   "惭君能卫足，叹我远移根。",
   "白日如分照，还归守故园。"
  ],
  "title": "流夜郎题葵叶"
 },
 {
  "id": 1158,
  "author": "李白",
  "paragraphs": [
   "真僧闭精宇，灭迹含达观。",
   "列嶂图云山，攒峰入霄汉。",
   "丹崖森在目，清昼疑卷幔。",
   "蓬壶来轩窗，瀛海入几案。",
   "烟涛争喷薄，岛屿相凌乱。",
   "征帆飘空中，瀑水洒天半。",
   "峥嵘若可陟，想像徒盈叹。",
   "杳与真心冥，遂谐静者玩。",
   "如登赤城里，揭步沧洲畔。",
   "即事能娱人，从兹得消散。"
  ],
  "title": "茔禅师房观山海图"
 },
 {
  "id": 1159,
  "author": "李白",
  "paragraphs": [
   "白鹭下秋水，孤飞如坠霜。",
   "心闲且未去，独立沙洲傍。"
  ],
  "title": "白鹭鹚"
 },
 {
  "id": 1160,
  "author": "李白",
  "paragraphs": [
   "园花笑芳年，池草艳春色。",
   "犹不如槿花，婵娟玉阶侧。",
   "芬荣何夭促，零落在瞬息。",
   "岂若琼树枝，终岁长翕赩。"
  ],
  "title": "咏槿"
 },
 {
  "id": 1161,
  "author": "李白",
  "paragraphs": [
   "世人种桃李，皆在金张门。",
   "攀折争捷径，及此春风暄。",
   "一朝天霜下，荣耀难久存。",
   "安知南山桂，绿叶垂芳根。",
   "清阴亦可托，何惜树君园。"
  ],
  "title": "咏桂"
 },
 {
  "id": 1162,
  "author": "李白",
  "paragraphs": [
   "红罗袖里分明见，白玉盘中看却无。",
   "疑是老僧休念诵，腕前推下水晶珠。"
  ],
  "title": "白胡桃"
 },
 {
  "id": 1163,
  "author": "李白",
  "paragraphs": [
   "巫山枕障画高丘，白帝城边树色秋。",
   "朝云夜入无行处，巴水横天更不流。"
  ],
  "title": "巫山枕障"
 },
 {
  "id": 1164,
  "author": "李白",
  "paragraphs": [
   "遥夜何漫漫，空歌白石烂。",
   "宁戚未匡齐，陈平终佐汉。",
   "搀抢扫河洛，直割鸿沟半。",
   "历数方未迁，云雷屡多难。",
   "天人秉旄钺，虎竹光藩翰。",
   "侍笔黄金台，传觞青玉案。",
   "不因秋风起，自有思归叹。",
   "主将动谗疑，王师忽离叛。",
   "自来白沙上，鼓噪丹阳岸。",
   "宾御如浮云，从风各消散。",
   "舟中指可掬，城上骸争爨。",
   "草草出近关，行行昧前算。",
   "南奔剧星火，北寇无涯畔。",
   "顾乏七宝鞭，留连道傍玩。",
   "太白夜食昴，长虹日中贯。",
   "秦赵兴天兵，茫茫九州乱。",
   "感遇明主恩，颇高祖逖言。",
   "过江誓流水，志在清中原。",
   "拔剑击前柱，悲歌难重论。"
  ],
  "title": "南奔书怀"
 },
 {
  "id": 1165,
  "author": "李白",
  "paragraphs": [
   "神农好长生，风俗久已成。",
   "复闻紫阳客，早署丹台名。",
   "喘息餐妙气，步虚吟真声。",
   "道与古仙合，心将元化幷。",
   "楼疑出蓬海，鹤似飞玉京。",
   "松雪窗外晓，池水阶下明。",
   "忽耽笙歌乐，颇失轩冕情。",
   "终愿惠金液，提携凌太清。"
  ],
  "title": "题随州紫阳先生壁"
 },
 {
  "id": 1166,
  "author": "李白",
  "paragraphs": [
   "故人栖东山，自爱丘壑美。",
   "青春卧空林，白日犹不起。",
   "松风清襟袖，石潭洗心耳。",
   "羡君无纷喧，高枕碧霞里。"
  ],
  "title": "题元丹丘山居"
 },
 {
  "id": 1167,
  "author": "李白",
  "paragraphs": [
   "仙游渡颍水，访隐同元君。",
   "忽遗苍生望，独与洪崖群。",
   "卜地初晦迹，兴言且成文。",
   "却顾北山断，前瞻南岭分。",
   "遥通汝海月，不隔嵩丘云。",
   "之子合逸趣，而我钦清芬。",
   "举迹倚松石，谈笑迷朝曛。",
   "益愿狎青鸟，拂衣栖江𣸣。"
  ],
  "title": "题元丹丘颍阳山居"
 },
 {
  "id": 1168,
  "author": "李白",
  "paragraphs": [
   "齐公凿新河，万古流不绝。",
   "丰功利生人，天地同朽灭。",
   "两桥对双阁，芳树有行列。",
   "爱此如甘棠，谁云敢攀折。",
   "吴关倚此固，天险自兹设。",
   "海水落斗门，湖平见沙汭。",
   "我行送季父，弭櫂徒流悦。",
   "杨花满江来，疑是龙山雪。",
   "惜此林下兴，怆为山阳别。",
   "瞻望清路尘，归来空寂灭。"
  ],
  "title": "题瓜州新河饯族叔舍人贲"
 },
 {
  "id": 1169,
  "author": "李白",
  "paragraphs": [
   "白道向姑熟，洪亭临道傍。",
   "前有昔时井，下有五丈床。",
   "樵女洗素足，行人歇金装。",
   "西望白鹭洲，芦花似朝霜。",
   "送君此时去，回首泪成行。"
  ],
  "title": "洗脚亭"
 },
 {
  "id": 1170,
  "author": "李白",
  "paragraphs": [
   "天下伤心处，劳劳送客亭。",
   "春风知别苦，不遣柳条青。"
  ],
  "title": "劳劳亭"
 },
 {
  "id": 1171,
  "author": "李白",
  "paragraphs": [
   "王子耽玄言，贤豪多在门。",
   "好鹅寻道士，爱竹啸名园。",
   "树色老荒苑，池光荡华轩。",
   "此堂见明月，更忆陆平原。",
   "埽拭青玉簟，为余置金尊。",
   "醉罢欲归去，花枝宿鸟喧。",
   "何时复来此，再得洗嚣烦。"
  ],
  "title": "题金陵王处士水亭"
 },
 {
  "id": 1172,
  "author": "李白",
  "paragraphs": [
   "家本紫云山，道风未沦落。",
   "沈怀丹丘志，冲赏归寂寞。",
   "朅来游闽荒，扪涉穷禹凿。",
   "夤缘泛潮海，偃蹇陟庐霍。",
   "凭雷蹑天窗，弄影憩霞阁。",
   "且欣登眺美，颇惬隐沦诺。",
   "三山旷幽期，四岳聊所托。",
   "故人契嵩颖，高义炳丹雘。",
   "灭迹遗纷嚣，终言本峰壑。",
   "自矜林湍好，不羡朝市乐。",
   "偶与真意幷，顿觉世情薄。",
   "尔能折芳桂，吾亦采兰若。",
   "拙妻好乘鸾，娇女爱飞鹤。",
   "提携访神仙，从此炼金药。"
  ],
  "title": "题嵩山逸人元丹丘山居"
 },
 {
  "id": 1173,
  "author": "李白",
  "paragraphs": [
   "我家北海宅，作寺南江滨。",
   "空庭无玉树，高殿坐幽人。",
   "书带留青草，琴堂幂素尘。",
   "平生种桃李，寂灭不成春。"
  ],
  "title": "题江夏修静寺"
 },
 {
  "id": 1174,
  "author": "李白",
  "paragraphs": [
   "吾怜宛溪好，百尺照心明。",
   "何谢新安水，千寻见底清。",
   "白沙留月色，绿竹助秋声。",
   "却笑严湍上，于今独擅名。"
  ],
  "title": "题宛溪馆"
 },
 {
  "id": 1175,
  "author": "李白",
  "paragraphs": [
   "杜陵贤人清且廉，东溪卜筑岁将淹。",
   "宅近青山同谢朓，门垂碧柳似陶潜。",
   "好鸟迎春歌后院，飞花送酒舞前檐。",
   "客到但知留一醉，盘中秪有水晶盐。"
  ],
  "title": "题东谿公幽居"
 },
 {
  "id": 1176,
  "author": "李白",
  "paragraphs": [
   "鲁叟谈五经，白发死章句。",
   "问以经济策，茫如坠烟雾。",
   "足著远游履，首戴方山巾。",
   "缓步从直道，未行先起尘。",
   "秦家丞相府，不重褒衣人。",
   "君非叔孙通，与我本殊伦。",
   "时事且未达，归耕汶水滨。"
  ],
  "title": "嘲鲁儒"
 },
 {
  "id": 1177,
  "author": "李白",
  "paragraphs": [
   "二桃杀三士，讵假剑如霜。",
   "众女妒蛾眉，双花竞春芳。",
   "魏姝信郑褏，掩袂对怀王。",
   "一惑巧言子，朱颜成死伤。",
   "行将泣团扇，戚戚愁人肠。"
  ],
  "title": "惧谗"
 },
 {
  "id": 1178,
  "author": "李白",
  "paragraphs": [
   "太守耀清威，乘闲弄晚晖。",
   "江沙横猎骑，山火绕行围。",
   "箭逐云鸿落，鹰随月兔飞。",
   "不知白日暮，欢赏夜方归。"
  ],
  "title": "观猎"
 },
 {
  "id": 1179,
  "author": "李白",
  "paragraphs": [
   "胡人吹玉笛，一半是秦声。",
   "十月吴山晓，梅花落敬亭。",
   "愁闻出塞曲，泪满逐臣缨。",
   "却望长安道，空怀恋主情。"
  ],
  "title": "观胡人吹笛"
 },
 {
  "id": 1180,
  "author": "李白",
  "paragraphs": [
   "骝马新跨白玉鞍，战罢沙场月色寒。",
   "城头铁鼓声犹震，匣里金刀血未干。"
  ],
  "title": "军行"
 },
 {
  "id": 1181,
  "author": "李白",
  "paragraphs": [
   "百战沙场碎铁衣，城南已合数重围。",
   "突营射杀呼延将，独领残兵千骑归。"
  ],
  "title": "从军行"
 },
 {
  "id": 1182,
  "author": "李白",
  "paragraphs": [
   "平虏将军妇，入门二十年。",
   "君心自有悦，妾宠岂能专。",
   "出解床前帐，行吟道上篇。",
   "古人不唾井，莫忘昔缠绵。"
  ],
  "title": "平虏将军妻"
 },
 {
  "id": 1183,
  "author": "李白",
  "paragraphs": [
   "谁家玉笛暗飞声，散入春风满洛城。",
   "此夜曲中闻折柳，何人不起故园情。"
  ],
  "title": "春夜洛城闻笛"
 },
 {
  "id": 1184,
  "author": "李白",
  "paragraphs": [
   "神仙多古貌，双耳下垂肩。",
   "嵩岳逢汉武，疑是九疑仙。",
   "我来采菖蒲，服食可延年。",
   "言终忽不见，灭影入云烟。",
   "喻帝竟莫悟，终归茂陵田。"
  ],
  "title": "嵩山采菖蒲者"
 },
 {
  "id": 1185,
  "author": "李白",
  "paragraphs": [
   "韩公吹玉笛，倜傥流英音。",
   "风吹绕钟山，万壑皆龙吟。",
   "王子停凤管，师襄掩瑶琴。",
   "余韵度江去，天涯安可寻。"
  ],
  "title": "金陵听韩侍御吹笛"
 },
 {
  "id": 1186,
  "author": "李白",
  "paragraphs": [
   "北阙圣人歌太康，南冠君子窜遐荒。",
   "汉酺闻奏钧天乐，愿得风吹到夜郎。"
  ],
  "title": "流夜郎闻酺不预"
 },
 {
  "id": 1187,
  "author": "李白",
  "paragraphs": [
   "天作云与雷，霈然德泽开。",
   "东风日本至，白雉越裳来。",
   "独弃长沙国，三年未许回。",
   "何时入宣室，更问洛阳才。"
  ],
  "title": "放后遇恩不沾"
 },
 {
  "id": 1188,
  "author": "李白",
  "paragraphs": [
   "蜀国曾闻子规鸟，宣城还见杜鹃花。",
   "一叫一回肠一断，三春三月忆三巴。"
  ],
  "title": "宣城见杜鹃花"
 },
 {
  "id": 1189,
  "author": "李白",
  "paragraphs": [
   "黄鹂啄紫椹，五月鸣桑枝。",
   "我行不记日，误作阳春时。",
   "蚕老客未归，白田已缲丝。",
   "驱马又前去，扪心空自悲。"
  ],
  "title": "白田马上闻莺"
 },
 {
  "id": 1190,
  "author": "李白",
  "paragraphs": [
   "秋风清，秋月明。",
   "落叶聚还散，寒鸦栖复惊。",
   "相思相见知何日，此时此夜难为情。"
  ],
  "title": "三五七言"
 },
 {
  "id": 1191,
  "author": "李白",
  "paragraphs": [
   "白日与明月，昼夜尚不闲。",
   "况尔悠悠人，安得久世间。",
   "传闻海水上，乃有蓬莱山。",
   "玉树生绿叶，灵仙每登攀。",
   "一食驻玄发，再食留红颜。",
   "吾欲从此去，去之无时还。"
  ],
  "title": "杂诗"
 },
 {
  "id": 1192,
  "author": "李白",
  "paragraphs": [
   "三鸟别王母，衔书来见过。",
   "肠断若剪弦，其如愁思何。",
   "遥知玉窗里，纤手弄云和。",
   "奏曲有深意，青松交女萝。",
   "写水山井中，同泉岂殊波。",
   "秦心与楚恨，皎皎为谁多。"
  ],
  "title": "寄远十一首 一"
 },
 {
  "id": 1193,
  "author": "李白",
  "paragraphs": [
   "青楼何所在，乃在碧云中。",
   "宝镜挂秋水，罗衣轻春风。",
   "新妆坐落日，怅望金屏空。",
   "念此送短书，愿因双飞鸿。"
  ],
  "title": "寄远十一首 二"
 },
 {
  "id": 1194,
  "author": "李白",
  "paragraphs": [
   "本作一行书，殷勤道相忆。",
   "一行复一行，满纸情何极。",
   "瑶台有黄鹤，为报青楼人。",
   "朱颜凋落尽，白发一何新。",
   "自知未应还，离居经三春。",
   "桃李今若为，当窗发光彩。",
   "莫使香风飘，留与红芳待。"
  ],
  "title": "寄远十一首 三"
 },
 {
  "id": 1195,
  "author": "李白",
  "paragraphs": [
   "远忆巫山阳，花明渌江暖。",
   "踌躇未得往，泪向南云满。",
   "春风复无情，吹我梦魂断。",
   "不见眼中人，天长音信短。"
  ],
  "title": "寄远十一首 五"
 },
 {
  "id": 1196,
  "author": "李白",
  "paragraphs": [
   "阳台隔楚水，春草生黄河。",
   "相思无日夜，浩荡若流波。",
   "流波向海去，欲见终无因。",
   "遥将一点泪，远寄如花人。"
  ],
  "title": "寄远十一首 六"
 },
 {
  "id": 1197,
  "author": "李白",
  "paragraphs": [
   "妾在舂陵东，君居汉江岛。",
   "一日望花光，往来成白道。",
   "一为云雨别，此地生秋草。",
   "秋草秋蛾飞，相思愁落晖。",
   "何由一相见，灭烛解罗衣。"
  ],
  "title": "寄远十一首 七"
 },
 {
  "id": 1198,
  "author": "李白",
  "paragraphs": [
   "忆昨东园桃李红碧枝，与君此时初别离。",
   "金瓶落井无消息，令人行叹复坐思。",
   "坐思行叹成楚越，春风玉颜畏销歇。",
   "碧窗纷纷下落花，青楼寂寂空明月。",
   "两不见，但相思，空留锦字表心素，至今缄愁不忍窥。"
  ],
  "title": "寄远十一首 八"
 },
 {
  "id": 1199,
  "author": "李白",
  "paragraphs": [
   "长短春草绿，缘阶如有情。",
   "卷施心独苦，抽却死还生。",
   "睹物知妾意，希君种后庭。",
   "闲时当采掇，念此莫相轻。"
  ],
  "title": "寄远十一首 九"
 },
 {
  "id": 1200,
  "author": "李白",
  "paragraphs": [
   "鲁缟如玉霜，笔题月氏书。",
   "寄书白鹦鹉，西海慰离居。",
   "行数虽不多，字字有委曲。",
   "天末如见之，开缄泪相续。",
   "泪尽恨转深，千里同此心。",
   "相思千万里，一书值千金。"
  ],
  "title": "寄远十一首 十"
 },
 {
  "id": 1201,
  "author": "李白",
  "paragraphs": [
   "爱君芙蓉婵娟之艳色，色可餐兮难再得。",
   "怜君冰玉清迥之明心，情不极兮意已深。",
   "朝共琅玕之绮食，夜同鸳鸯之锦衾。",
   "恩情婉娈忽为别，使人莫错乱愁心。",
   "乱愁心，涕如雪，寒灯厌梦魂欲绝。",
   "觉来相思生白发，盈盈汉水若可越。",
   "可惜凌波步罗袜，美人美人兮归去来，莫作朝云暮雨兮飞阳台。"
  ],
  "title": "寄远十一首 十一"
 },
 {
  "id": 1202,
  "author": "李白",
  "paragraphs": [
   "月皎昭阳殿，霜清长信宫。",
   "天行乘玉辇，飞燕与君同。",
   "别有欢娱处，承恩乐未穷。",
   "谁怜团扇妾，独坐怨秋风。"
  ],
  "title": "长信宫"
 },
 {
  "id": 1203,
  "author": "李白",
  "paragraphs": [
   "天回北斗挂西楼，金屋无人萤火流。",
   "月光欲到长门殿，别作深宫一段愁。"
  ],
  "title": "长门怨二首 一"
 },
 {
  "id": 1204,
  "author": "李白",
  "paragraphs": [
   "桂殿长愁不记春，黄金四屋起秋尘。",
   "夜悬明镜青天上，独照长门宫里人。"
  ],
  "title": "长门怨二首 二"
 },
 {
  "id": 1205,
  "author": "李白",
  "paragraphs": [
   "白马金羁辽海东，罗帷绣被卧春风。",
   "落月低轩窥烛尽，飞花入户笑床空。"
  ],
  "title": "春怨"
 },
 {
  "id": 1206,
  "author": "李白",
  "paragraphs": [
   "妾本洛阳人，狂夫幽燕客。",
   "渴饮易水波，由来多感激。",
   "胡马西北驰，香鬃摇绿丝。",
   "鸣鞭从此去，逐虏荡边陲。",
   "昔去有好言，不言久离别。",
   "燕支多美女，走马轻风雪。",
   "见此不记人，恩情云雨绝。",
   "啼流玉箸尽，坐恨金闺切。",
   "织锦作短书，肠随回文结。",
   "相思欲有寄，恐君不见察。",
   "焚之扬其灰，手迹自此灭。"
  ],
  "title": "代赠远"
 },
 {
  "id": 1207,
  "author": "李白",
  "paragraphs": [
   "骏马骄行踏落花，垂鞭直拂五云车。",
   "美人一笑褰珠箔，遥指红楼是妾家。"
  ],
  "title": "陌上赠美人"
 },
 {
  "id": 1208,
  "author": "李白",
  "paragraphs": [
   "流水去绝国，浮云辞故关。",
   "水或恋前浦，云犹归旧山。",
   "恨君流沙去，弃妾渔阳间。",
   "玉箸夜垂流，双双落朱颜。",
   "黄鸟坐相悲，绿杨谁更攀。",
   "织锦心草草，挑灯泪斑斑。",
   "窥镜不自识，况乃狂夫还。"
  ],
  "title": "闺情"
 },
 {
  "id": 1209,
  "author": "李白",
  "paragraphs": [
   "清水本不动，桃花发岸傍。",
   "桃花弄水色，波荡摇春光。",
   "我悦子容艳，子倾我文章。",
   "风吹绿琴去，曲度紫鸳鸯。",
   "昔作一水鱼，今成两枝鸟。",
   "哀哀长鸡鸣，夜夜达五晓。",
   "起折相思树，归赠知寸心。",
   "覆水不可收，行云难重寻。",
   "天涯有度鸟，莫绝瑶华音。"
  ],
  "title": "代别情人"
 },
 {
  "id": 1210,
  "author": "李白",
  "paragraphs": [
   "几日相别离，门前生穞葵。",
   "寒蝉聒梧桐，日夕长鸣悲。",
   "白露湿萤火，清霜凌兔丝。",
   "空掩紫罗袂，长啼无尽时。"
  ],
  "title": "代秋情"
 },
 {
  "id": 1211,
  "author": "李白",
  "paragraphs": [
   "蒲萄酒，金叵罗，吴姬十五细马驮。",
   "青黛画眉红锦靴，道字不正娇唱歌。",
   "玳瑁筵中怀里醉，芙蓉帐底奈君何。"
  ],
  "title": "对酒"
 },
 {
  "id": 1212,
  "author": "李白",
  "paragraphs": [
   "新人如花虽可宠，故人似玉由来重。",
   "花性飘扬不自持，玉心皎洁终不移。",
   "故人昔新今尚故，还见新人有故时。",
   "请看陈后黄金屋，寂寂珠帘生网丝。"
  ],
  "title": "怨情"
 },
 {
  "id": 1213,
  "author": "李白",
  "paragraphs": [
   "小姑织白纻，未解将人语。",
   "大嫂采芙蓉，溪湖千万重。",
   "长兄行不在，莫使外人逢。",
   "愿学秋胡妇，贞心比古松。"
  ],
  "title": "湖边采莲妇"
 },
 {
  "id": 1214,
  "author": "李白",
  "paragraphs": [
   "美人卷珠帘，深坐颦蛾眉。",
   "但见泪痕湿，不知心恨谁。"
  ],
  "title": "怨情"
 },
 {
  "id": 1215,
  "author": "李白",
  "paragraphs": [
   "君不来兮，徒蓄怨积思而孤吟。",
   "云阳一去已远，隔巫山绿水之沈沈。",
   "留余香兮染绣被，夜欲寝兮愁人心。",
   "朝驰余马于青楼，恍若空而夷犹。",
   "浮云深兮不得语，却惆怅而怀忧。",
   "使青鸟兮衔书，恨独宿兮伤离居。",
   "何无情而雨绝，梦虽往而交疏。",
   "横流涕而长嗟，折芳洲之瑶华。",
   "送飞鸟以极目，怨夕阳之西斜。",
   "愿为连根同死之秋草，不作飞空之落花。"
  ],
  "title": "代寄情楚词体"
 },
 {
  "id": 1216,
  "author": "李白",
  "paragraphs": [
   "衔悲上陇首，肠断不见君。",
   "流水若有情，幽哀从此分。",
   "苍茫愁边色，惆怅落日曛。",
   "山外接远天，天际复有云。",
   "白雁从中来，飞鸣苦难闻。",
   "足系一书札，寄言难离群。",
   "离群心断绝，十见花成雪。",
   "胡地无春晖，征人行不归。",
   "相思杳如梦，珠泪湿罗衣。"
  ],
  "title": "学古思边"
 },
 {
  "id": 1217,
  "author": "李白",
  "paragraphs": [
   "去年何时君别妾，南园绿草飞蝴蝶。",
   "今岁何时妾忆君，西山白雪暗晴云。",
   "玉关去此三千里，欲寄音书那可闻。"
  ],
  "title": "思边"
 },
 {
  "id": 1218,
  "author": "李白",
  "paragraphs": [
   "风动荷花水殿香，姑苏台上宴吴王。",
   "西施醉舞娇无力，笑倚东窗白玉床。"
  ],
  "title": "口号吴王美人半醉"
 },
 {
  "id": 1219,
  "author": "李白",
  "paragraphs": [
   "明明金鹊镜，了了玉台前。",
   "拂拭交冰月，光辉何清圆。",
   "红颜老昨日，白发多去年。",
   "铅粉坐相误，照来空凄然。"
  ],
  "title": "代美人愁镜二首 一"
 },
 {
  "id": 1220,
  "author": "李白",
  "paragraphs": [
   "美人赠此盘龙之宝镜，烛我金缕之罗衣。",
   "时将红袖拂明月，为惜普照之余晖。",
   "影中金鹊飞不灭，台下青鸾思独绝。",
   "藳砧一别若箭弦，去有日，来无年。",
   "狂风吹却妾心断，玉箸幷堕菱花前。"
  ],
  "title": "代美人愁镜二首 二"
 },
 {
  "id": 1221,
  "author": "李白",
  "paragraphs": [
   "罗袜凌波生网尘，那能得计访情亲。",
   "千杯绿酒何辞醉，一面红妆恼杀人。"
  ],
  "title": "赠段七娘"
 },
 {
  "id": 1222,
  "author": "李白",
  "paragraphs": [
   "王命三征去未还，明朝离别出吴关。",
   "白玉高楼看不见，相思须上望夫山。"
  ],
  "title": "别内赴征三首 一"
 },
 {
  "id": 1223,
  "author": "李白",
  "paragraphs": [
   "出门妻子强牵衣，问我西行几日归。",
   "归时傥佩黄金印，莫学苏秦不下机。"
  ],
  "title": "别内赴征三首 二"
 },
 {
  "id": 1224,
  "author": "李白",
  "paragraphs": [
   "翡翠为楼金作梯，谁人独宿倚门啼。",
   "夜坐寒灯连晓月，行行泪尽楚关西。"
  ],
  "title": "别内赴征三首 三"
 },
 {
  "id": 1225,
  "author": "李白",
  "paragraphs": [
   "我今寻阳去，辞家千里余。",
   "结荷倦水宿，却寄大雷书。",
   "虽不同辛苦，怆离各自居。",
   "我自入秋浦，三年北信疏。",
   "红颜愁落尽，白发不能除。",
   "有客自梁苑，手携五色鱼。",
   "开鱼得锦字，归问我何如。",
   "江山虽道阻，意合不为殊。"
  ],
  "title": "秋浦寄内"
 },
 {
  "id": 1226,
  "author": "李白",
  "paragraphs": [
   "宝刀截流水，无有断绝时。",
   "妾意逐君行，缠绵亦如之。",
   "别来门前草，秋巷春转碧。",
   "埽尽更还生，萋萋满行迹。",
   "鸣凤始相得，雄惊雌各飞。",
   "游云落何山，一往不见归。",
   "估客发大楼，知君在秋浦。",
   "梁苑空锦衾，阳台梦行雨。",
   "妾家三作相，失势去西秦。",
   "犹有旧歌管，凄清闻四邻。",
   "曲度入紫云，啼无眼中人。",
   "妾似井底桃，开花向谁笑。",
   "君如天上月，不肯一回照。",
   "窥镜不自识，别多憔悴深。",
   "安得秦吉了，为人道寸心。"
  ],
  "title": "自代内赠"
 },
 {
  "id": 1227,
  "author": "李白",
  "paragraphs": [
   "霜凋楚关木，始知杀气严。",
   "寥寥金天廓，婉婉绿红潜。",
   "胡燕别主人，双双语前檐。",
   "三飞四回顾，欲去复相瞻。",
   "岂不恋华屋，终然谢珠帘。",
   "我不及此鸟，远行岁已淹。",
   "寄书道中叹，泪下不能缄。"
  ],
  "title": "秋浦感主人归燕寄内"
 },
 {
  "id": 1228,
  "author": "李白",
  "paragraphs": [
   "君寻腾空子，应到碧山家。",
   "水舂云母确，风埽石楠花。",
   "若爱幽居好，相邀弄紫霞。"
  ],
  "title": "送内寻庐山女道士李腾空二首 一"
 },
 {
  "id": 1229,
  "author": "李白",
  "paragraphs": [
   "多君相门女，学道爱神仙。",
   "素手掬青霭，罗衣曳紫烟。",
   "一往屏风叠，乘鸾着玉鞭。"
  ],
  "title": "送内寻庐山女道士李腾空二首 二"
 },
 {
  "id": 1230,
  "author": "李白",
  "paragraphs": [
   "三百六十日，日日醉如泥。",
   "虽为李白妇，何异太常妻。"
  ],
  "title": "赠内"
 },
 {
  "id": 1231,
  "author": "李白",
  "paragraphs": [
   "闻难知恸哭，行啼入府中。",
   "多君同蔡琰，流泪请曹公。",
   "知登吴章岭，昔与死无分。",
   "崎岖行石道，外折入青云。",
   "相见若悲歌，哀声那可闻。"
  ],
  "title": "在浔阳非所寄内"
 },
 {
  "id": 1232,
  "author": "李白",
  "paragraphs": [
   "夜郎天外怨离居，明月楼中音信疏。",
   "北雁春归看欲尽，南来不得豫章书。"
  ],
  "title": "南流夜郎寄内"
 },
 {
  "id": 1233,
  "author": "李白",
  "paragraphs": [
   "长干吴儿女，眉目艳新月。",
   "屐上足如霜，不着鸦头袜。"
  ],
  "title": "越女词五首 一"
 },
 {
  "id": 1234,
  "author": "李白",
  "paragraphs": [
   "吴儿多白皙，好为荡舟剧。",
   "卖眼掷春心，折花调行客。"
  ],
  "title": "越女词五首 二"
 },
 {
  "id": 1235,
  "author": "李白",
  "paragraphs": [
   "耶溪采莲女，见客櫂歌回。",
   "笑入荷花去，佯羞不出来。"
  ],
  "title": "越女词五首 三"
 },
 {
  "id": 1236,
  "author": "李白",
  "paragraphs": [
   "东阳素足女，会稽素舸郎。",
   "相看月未堕，白地断肝肠。"
  ],
  "title": "越女词五首 四"
 },
 {
  "id": 1237,
  "author": "李白",
  "paragraphs": [
   "镜湖水如月，耶溪女似雪。",
   "新妆荡新波，光景两奇绝。"
  ],
  "title": "越女词五首 五"
 },
 {
  "id": 1238,
  "author": "李白",
  "paragraphs": [
   "玉面耶溪女，青娥红粉妆。",
   "一双金齿屐，两足白如霜。"
  ],
  "title": "浣纱石上女"
 },
 {
  "id": 1239,
  "author": "李白",
  "paragraphs": [
   "金陵城东谁家子，窃听琴声碧窗里。",
   "落花一片天上来，随人直渡西江水。",
   "楚歌吴语娇不成，似能未能最有情。",
   "谢公正要东山妓，携手林泉处处行。"
  ],
  "title": "示金陵子"
 },
 {
  "id": 1240,
  "author": "李白",
  "paragraphs": [
   "安石东山三十春，傲然携妓出风尘。",
   "楼中见我金陵子，何似阳台云雨人。"
  ],
  "title": "出妓金陵子呈卢六四首 一"
 },
 {
  "id": 1241,
  "author": "李白",
  "paragraphs": [
   "南国新丰酒，东山小妓歌。",
   "对君君不乐，花月奈愁何。"
  ],
  "title": "出妓金陵子呈卢六四首 二"
 },
 {
  "id": 1242,
  "author": "李白",
  "paragraphs": [
   "东道烟霞主，西江诗酒筵。",
   "相逢不觉醉，日堕历阳川。"
  ],
  "title": "出妓金陵子呈卢六四首 三"
 },
 {
  "id": 1243,
  "author": "李白",
  "paragraphs": [
   "小妓金陵歌楚声，家僮丹砂学凤鸣。",
   "我亦为君饮清酒，君心不肯向人倾。"
  ],
  "title": "出妓金陵子呈卢六四首 四"
 },
 {
  "id": 1244,
  "author": "李白",
  "paragraphs": [
   "巴水急如箭，巴船去若飞。",
   "十月三千里，郎行几岁归。"
  ],
  "title": "巴女词"
 },
 {
  "id": 1245,
  "author": "李白",
  "paragraphs": [
   "日本晁卿辞帝都，征帆一片绕蓬壶。",
   "明月不归沈碧海，白云愁色满苍梧。"
  ],
  "title": "哭晁卿衡"
 },
 {
  "id": 1246,
  "author": "李白",
  "paragraphs": [
   "白杨双行行，白马悲路傍。",
   "晨兴见晓月，更似发云阳。",
   "溧水通吴关，逝川去未央。",
   "故人万化尽，闭骨茅山冈。",
   "天上坠玉棺，泉中掩龙章。",
   "名飞日月上，义与风云翔。",
   "逸气竟莫展，英图俄夭伤。",
   "楚国一老人，来嗟龚胜亡。",
   "有言不可道，雪泣忆兰芳。"
  ],
  "title": "自溧水道哭王炎三首 一"
 },
 {
  "id": 1247,
  "author": "李白",
  "paragraphs": [
   "王公希代宝，弃世一何早。",
   "吊死不及哀，殡宫已秋草。",
   "悲来欲脱剑，挂向何枝好。",
   "哭向茅山虽未摧，一生泪尽丹阳道。"
  ],
  "title": "自溧水道哭王炎三首 二"
 },
 {
  "id": 1248,
  "author": "李白",
  "paragraphs": [
   "王家碧瑶树，一树忽先摧。",
   "海内故人泣，天涯吊鹤来。",
   "未成霖雨用，先失济川材。",
   "一罢广陵散，鸣琴更不开。"
  ],
  "title": "自溧水道哭王炎三首 三"
 },
 {
  "id": 1249,
  "author": "李白",
  "paragraphs": [
   "纪叟黄泉里，还应酿老春。",
   "夜台无晓日，沽酒与何人。"
  ],
  "title": "哭宣城善酿纪叟"
 },
 {
  "id": 1250,
  "author": "李白",
  "paragraphs": [
   "敬亭埋玉树，知是蒋征君。",
   "安得相如草，空余封禅文。",
   "池台空有月，词赋旧凌云。",
   "独挂延陵剑，千秋在古坟。"
  ],
  "title": "宣城哭蒋征君华"
 },
 {
  "id": 1251,
  "author": "李白",
  "paragraphs": [
   "丽莫似汉宫妃，谦莫似黄家女。",
   "黄女持谦齿发高，汉妃恃丽天庭去。",
   "人生容德不自保，圣人安用推天道。",
   "君不见蔡泽嵌枯诡怪之形状，大言直取秦丞相。",
   "又不见田千秋才智不出人，一朝富贵如有神。",
   "二侯行事在方册，泣麟老人终困厄。",
   "夜光抱恨良叹悲，日月逝矣吾何之。"
  ],
  "title": "鞠歌行"
 },
 {
  "id": 1252,
  "author": "李白",
  "paragraphs": [
   "十万羽林儿，临洮破郅支。",
   "杀添胡地骨，降足汉营旗。",
   "塞阔牛羊散，兵休帐幕移。",
   "空余陇头水，呜咽向人悲。"
  ],
  "title": "胡无人"
 },
 {
  "id": 1253,
  "author": "李白",
  "paragraphs": [
   "苍苍金陵月，空悬帝王州。",
   "天文列宿在，霸业大江流。",
   "绿水绝驰道，青松摧古丘。",
   "台倾𫛛鹊观，宫没凤凰楼。",
   "别殿悲清暑，芳园罢乐游。",
   "一闻歌玉树，萧瑟后庭秋。"
  ],
  "title": "月夜金陵怀古"
 },
 {
  "id": 1254,
  "author": "李白",
  "paragraphs": [
   "未洗染尘缨，归来芳草平。",
   "一条藤径绿，万点雪峰晴。",
   "地冷叶先尽，谷寒云不行。",
   "嫩篁侵舍密，古树倒江横。",
   "白犬离村吠，苍苔壁上生。",
   "穿厨孤雉过，临屋旧猿鸣。",
   "木落禽巢在，篱疏兽路成。",
   "拂床苍鼠走，倒箧素鱼惊。",
   "洗砚修良策，敲松拟素贞。",
   "此时重一去，去合到三清。"
  ],
  "title": "冬日归旧山"
 },
 {
  "id": 1255,
  "author": "李白",
  "paragraphs": [
   "髣髴古容仪，含愁带曙辉。",
   "露如今日泪，苔似昔年衣。",
   "有恨同湘女，无言类楚妃。",
   "寂然芳霭内，犹若待夫归。"
  ],
  "title": "望夫石"
 },
 {
  "id": 1256,
  "author": "李白",
  "paragraphs": [
   "卷帘聊举目，露湿草绵芊。",
   "古岫藏云毳，空庭织碎烟。",
   "水纹愁不起，风线重难牵。",
   "尽日扶犂叟，往来江树前。"
  ],
  "title": "对雨"
 },
 {
  "id": 1257,
  "author": "李白",
  "paragraphs": [
   "野凉疏雨歇，春色遍萋萋。",
   "鱼跃青池满，莺吟绿树低。",
   "野花妆面湿，山草纽斜齐。",
   "零落残雪片，风吹挂竹谿。"
  ],
  "title": "晓晴"
 },
 {
  "id": 1258,
  "author": "李白",
  "paragraphs": [
   "玉蟾离海上，白露湿花时。",
   "云畔风生爪，沙头水浸眉。",
   "乐哉弦管客，愁杀战征儿。",
   "因绝西园赏，临风一咏诗。"
  ],
  "title": "初月"
 },
 {
  "id": 1259,
  "author": "李白",
  "paragraphs": [
   "四郊阴霭散，开户半蟾生。",
   "万里舒霜合，一条江练横。",
   "出时山眼白，高后海心明。",
   "为惜如团扇，长吟到五更。"
  ],
  "title": "雨后望月"
 },
 {
  "id": 1260,
  "author": "李白",
  "paragraphs": [
   "峥嵘丞相府，清切凤凰池。",
   "羡尔瑶台鹤，高栖琼树枝。",
   "归飞晴日好，吟弄惠风吹。",
   "正有乘轩乐，初当学舞时。",
   "珍禽在罗网，微命若游丝。",
   "愿托周周羽，相衔汉水湄。"
  ],
  "title": "赋得鹤送史司马赴崔相公幕"
 },
 {
  "id": 1261,
  "author": "李白",
  "paragraphs": [
   "江村秋雨歇，酒尽一帆飞。",
   "路历波涛去，家惟坐卧归。",
   "岛花开灼灼，汀柳细依依。",
   "别后无余事，还应埽钓矶。"
  ],
  "title": "送客归吴"
 },
 {
  "id": 1262,
  "author": "李白",
  "paragraphs": [
   "风静杨柳垂，看花又别离。",
   "几年同在此，今日各驱驰。",
   "峡里闻猿叫，山头见月时。",
   "殷勤一杯酒，珍重岁寒姿。"
  ],
  "title": "送友生游峡中"
 },
 {
  "id": 1263,
  "author": "李白",
  "paragraphs": [
   "别离杨柳青，樽酒表丹诚。",
   "古道携琴去，深山见峡迎。",
   "暖风花绕树，秋雨草沿城。",
   "自此长江内，无因夜犬惊。"
  ],
  "title": "送袁明府任长沙"
 },
 {
  "id": 1264,
  "author": "李白",
  "paragraphs": [
   "燕谷无煖气，穷岩闭严阴。",
   "邹子一吹律，能回天地心。"
  ],
  "title": "邹衍谷"
 },
 {
  "id": 1265,
  "author": "李白",
  "paragraphs": [
   "观鱼碧潭上，木落潭水清。",
   "日暮紫鳞跃，圆波处处生。",
   "凉烟浮竹尽，秋月照沙明。",
   "何必沧浪去，兹焉可濯缨。"
  ],
  "title": "观鱼潭"
 },
 {
  "id": 1266,
  "author": "李白",
  "paragraphs": [
   "醉骑白花马，西走邯郸城。",
   "扬鞭动柳色，写鞚春风生。",
   "入郭登高楼，山川与云平。",
   "深宫翳绿草，万事伤人情。",
   "相如章华巅，猛气折秦嬴。",
   "两虎不可鬬，廉公终负荆。",
   "提携袴中儿，杵臼及程婴。",
   "立孤就白刃，必死耀丹诚。",
   "平原三千客，谈笑尽豪英。",
   "毛君能颕脱，二国且同盟。",
   "皆为黄泉土，使我涕纵横。",
   "磊磊石子冈，萧萧白杨声。",
   "诸贤没此地，碑版有残铭。",
   "太古共今时，由来互哀荣。",
   "伤哉何足道，感激仰空名。",
   "赵俗爱长剑，文儒少逢迎。",
   "闲从博陵游，畅饮雪朝酲。",
   "歌酣易水动，鼓震丛台倾。",
   "日落把烛归，凌晨向燕京。",
   "方陈五饵策，一使胡尘清。"
  ],
  "title": "自广平乘醉走马六十里至邯郸登城楼览古书怀"
 },
 {
  "id": 1267,
  "author": "李白",
  "paragraphs": [
   "令弟佐宣城，赠余琴谿鹤。",
   "谓言天涯雪，忽向窗前落。",
   "白玉为毛衣，黄金不肯博。",
   "背风振六翮，对舞临山阁。",
   "顾我如有情，长鸣似相托。",
   "何当驾此物，与尔腾寥廓。"
  ],
  "title": "宣州长史弟昭赠余琴谿中双舞鹤诗以见志"
 },
 {
  "id": 1268,
  "author": "李白",
  "paragraphs": [
   "断崖如削瓜，岚光破崖绿。",
   "天河从中来，白云涨川谷。",
   "玉案赤文字，世眼不可读。",
   "摄身凌青霄，松风拂我足。"
  ],
  "title": "题舒州司空山瀑布"
 },
 {
  "id": 1269,
  "author": "李白",
  "paragraphs": [
   "金陵风景好，豪士集新亭。",
   "举目山河异，偏伤周𫖮情。",
   "四坐楚囚悲，不忧社稷倾。",
   "王公何慷慨，千载仰雄名。"
  ],
  "title": "金陵新亭"
 },
 {
  "id": 1270,
  "author": "李白",
  "paragraphs": [
   "我居清空表，君处红埃中。",
   "仙人持玉尺，废君多少才。",
   "玉尺不可尽，君才无时休。"
  ],
  "title": "上清宝鼎诗 一"
 },
 {
  "id": 1271,
  "author": "李白",
  "paragraphs": [
   "咽服十二环，奄有仙人房。",
   "暮骑紫麟去，海气侵肌凉。",
   "赠我累累珠，靡靡明月光。"
  ],
  "title": "上清宝鼎诗 二"
 },
 {
  "id": 1272,
  "author": "李白",
  "paragraphs": [
   "我吟传舍咏，来访真人居。",
   "烟岭迷高迹，云林隔太虚。",
   "窥庭但萧瑟，倚杖空踌躇。",
   "应化辽天鹤，归当千岁余。"
  ],
  "title": "题许宣平庵壁"
 },
 {
  "id": 1273,
  "author": "李白",
  "paragraphs": [
   "饭颗山头逢杜甫，顶戴笠子日卓午。",
   "借问别来太瘦生，总为从前作诗苦。"
  ],
  "title": "戏赠杜甫"
 },
 {
  "id": 1274,
  "author": "李白",
  "paragraphs": [
   "茫茫南与北，道直事难谐。",
   "榆荚钱生树，杨花玉糁街。",
   "尘萦游子面，蝶弄美人钗。",
   "却忆青山上，云门掩竹斋。"
  ],
  "title": "春感诗"
 },
 {
  "id": 1275,
  "author": "李白",
  "paragraphs": [
   "素面倚栏钩，娇声出外头。",
   "若非是织女，何得问牵牛。"
  ],
  "title": "白微时募县小吏入令卧内尝驱牛经堂下令妻怒将加诘责白亟以诗谢云"
 },
 {
  "id": 1276,
  "author": "李白",
  "paragraphs": [
   "焰随红日去，烟逐暮云飞。",
   "绿鬓随波散，红颜逐浪无。",
   "因何逢伍相，应是想秋胡。",
   "举袖露条脱，招我饭胡麻。"
  ],
  "title": "句"
 },
 {
  "id": 1277,
  "author": "杜甫",
  "paragraphs": [
   "纨袴不饿死，儒冠多误身。",
   "丈人试静听，贱子请具陈。",
   "甫昔少年日，早充观国宾。",
   "读书破万卷，下笔如有神。",
   "赋料扬雄敌，诗看子建亲。",
   "李邕求识面，王翰愿卜邻。",
   "自谓颇挺出，立登要路津。",
   "致君尧舜上，再使风俗淳。",
   "此意竟萧条，行歌非隐沦。",
   "骑驴三十载，旅食京华春。",
   "朝扣富儿门，暮随肥马尘。",
   "残杯与冷炙，到处潜悲辛。",
   "主上顷见征，歘然欲求伸。",
   "青冥却垂翅，蹭蹬无纵鳞。",
   "甚愧丈人厚，甚知丈人真。",
   "每于百僚上，猥诵佳句新。",
   "窃效贡公喜，难甘原宪贫。",
   "焉能心怏怏，秪是走踆踆。",
   "今欲东入海，即将西去秦。",
   "尚怜终南山，回首清渭滨。",
   "常拟报一饭，况怀辞大臣。",
   "白鸥没浩荡，万里谁能驯。"
  ],
  "title": "奉赠韦左丞二十二韵"
 },
 {
  "id": 1278,
  "author": "杜甫",
  "paragraphs": [
   "崆峒小麦熟，且愿休王师。",
   "请公问主将，焉用穷荒为。",
   "饥鹰未饱肉，侧翅随人飞。",
   "高生跨鞍马，有似幽幷儿。",
   "脱身簿尉中，始与捶楚辞。",
   "借问今何官，触热向武威。",
   "答云一书记，所愧国士知。",
   "人实不易知，更须慎其仪。",
   "十年出幕府，自可持旌麾。",
   "此行既特达，足以慰所思。",
   "男儿功名遂，亦在老大时。",
   "常恨结驩浅，各在天一涯。",
   "又如参与商，惨惨中肠悲。",
   "惊风吹鸿鹄，不得相追随。",
   "黄尘翳沙漠，念子何当归。",
   "边城有余力，早寄从军诗。"
  ],
  "title": "送高三十五书记"
 },
 {
  "id": 1279,
  "author": "杜甫",
  "paragraphs": [
   "二年客东都，所历厌机巧。",
   "野人对膻腥，蔬食常不饱。",
   "岂无青精饭，使我颜色好。",
   "苦乏大药资，山林迹如扫。",
   "李侯金闺彦，脱身事幽讨。",
   "亦有梁宋游，方期拾瑶草。"
  ],
  "title": "赠李白"
 },
 {
  "id": 1280,
  "author": "杜甫",
  "paragraphs": [
   "已从招提游，更宿招提境。",
   "阴壑生虚籁，月林散清影。",
   "天阙象纬逼，云卧衣裳冷。",
   "欲觉闻晨钟，令人发深省。"
  ],
  "title": "游龙门奉先寺"
 },
 {
  "id": 1281,
  "author": "杜甫",
  "paragraphs": [
   "岱宗夫如何，齐鲁青未了。",
   "造化钟神秀，阴阳割昏晓。",
   "荡胸生曾云，决眦入归鸟。",
   "会当凌绝顶，一览众山小。"
  ],
  "title": "望岳"
 },
 {
  "id": 1282,
  "author": "杜甫",
  "paragraphs": [
   "东藩驻皂盖，北渚凌青荷。",
   "海内此亭古，济南名士多。",
   "云山已发兴，玉佩仍当歌。",
   "修竹不受暑，交流空涌波。",
   "蕴真惬所遇，落日将如何。",
   "贵贱俱物役，从公难重过。"
  ],
  "title": "陪李北海宴历下亭"
 },
 {
  "id": 1283,
  "author": "杜甫",
  "paragraphs": [
   "新亭结构罢，隐见清湖阴。",
   "迹籍台观旧，气溟海岳深。",
   "圆荷想自昔，遗堞感至今。",
   "芳宴此时具，哀丝千古心。",
   "主称寿尊客，筵秩宴北林。",
   "不阻蓬荜兴，得兼梁甫吟。"
  ],
  "title": "同李太守登历下古城员外新亭亭对鹊湖"
 },
 {
  "id": 1284,
  "author": "杜甫",
  "paragraphs": [
   "故人昔隐东蒙峰，已佩含景苍精龙。",
   "故人今居子午谷，独在阴崖结茅屋。",
   "屋前太古玄都坛，青石漠漠常风寒。",
   "子规夜啼山竹裂，王母昼下云旗翻。",
   "知君此计成长往，芝草琅玕日应长。",
   "铁鏁高垂不可攀，致身福地何萧爽。"
  ],
  "title": "玄都坛歌寄元逸人"
 },
 {
  "id": 1285,
  "author": "杜甫",
  "paragraphs": [
   "今夕何夕岁云徂，更长烛明不可孤。",
   "咸阳客舍一事无，相与博塞为欢娱。",
   "冯陵大叫呼五白，袒跣不肯成枭卢。",
   "英雄有时亦如此，邂逅岂即非良图。",
   "君莫笑刘毅从来布衣愿，家无儋石输百万。"
  ],
  "title": "今夕行"
 },
 {
  "id": 1286,
  "author": "杜甫",
  "paragraphs": [
   "翻手作云覆手雨，纷纷轻薄何须数。",
   "不见管鲍贫时交，此道今人弃如土。"
  ],
  "title": "贫交行"
 },
 {
  "id": 1287,
  "author": "杜甫",
  "paragraphs": [
   "车辚辚，马萧萧，行人弓箭各在腰。",
   "耶娘妻子走相送，尘埃不见咸阳桥。",
   "牵衣顿足阑道哭，哭声直上干云霄。",
   "道傍过者问行人，行人但云点行频。",
   "或从十五北防河，便至四十西营田。",
   "去时里正与裹头，归来头白还戍边。",
   "边亭流血成海水，武皇开边意未已。",
   "君不闻汉家山东二百州，千村万落生荆杞。",
   "纵有健妇把锄犂，禾生陇亩无东西。",
   "况复秦兵耐苦战，被驱不异犬与鸡。",
   "长者虽有问，役夫敢申恨。",
   "且如今年冬，未休关西卒。",
   "县官急索租，租税从何出？",
   "信知生男恶，反是生女好。",
   "生女犹是嫁比邻，生男埋没随百草。",
   "君不见青海头，古来白骨无人收。",
   "新鬼烦冤旧鬼哭，天阴雨湿声啾啾。"
  ],
  "title": "兵车行"
 },
 {
  "id": 1288,
  "author": "杜甫",
  "paragraphs": [
   "安西都护胡青骢，声价歘然来向东。",
   "此马临阵久无敌，与人一心成大功。",
   "功成惠养随所致，飘飘远自流沙至。",
   "雄姿未受伏枥恩，猛气犹思战场利。",
   "腕促蹄高如踣铁，交河几蹴曾冰裂。",
   "五花散作云满身，万里方看汗流血。",
   "长安壮儿不敢骑，走过掣电倾城知。",
   "青丝络头为君老，何由却出横门道。"
  ],
  "title": "高都护骢马行"
 },
 {
  "id": 1289,
  "author": "杜甫",
  "paragraphs": [
   "吾闻天子之马走千里，今之画图无乃是。",
   "是何意态雄且杰，骏尾萧梢朔风起。",
   "毛为绿缥两耳黄，眼有紫焰双瞳方。",
   "矫矫龙性合变化，卓立天骨森开张。",
   "伊昔太仆张景顺，监牧攻驹阅清峻。",
   "遂令大奴守天育，别养骥子怜神俊。",
   "当时四十万匹马，张公叹其材尽下。",
   "故独写真传世人，见之座右久更新。",
   "年多物化空形影，呜呼健步无由骋。",
   "如今岂无騕袅与骅骝，时无王良伯乐死即休。"
  ],
  "title": "天育骠骑歌"
 },
 {
  "id": 1290,
  "author": "杜甫",
  "paragraphs": [
   "缫丝须长不须白，越罗蜀锦金粟尺。",
   "象床玉手乱殷红，万草千花动凝碧。",
   "已悲素质随时染，裂下鸣机色相射。",
   "美人细意熨帖平，裁缝灭尽针线迹。",
   "春天衣著为君舞，蛱蝶飞来黄鹂语。",
   "落絮游丝亦有情，随风照日宜轻举。",
   "香汗轻尘污颜色，开新合故置何许。",
   "君不见才士汲引难，恐惧弃捐忍羁旅。"
  ],
  "title": "白丝行"
 },
 {
  "id": 1291,
  "author": "杜甫",
  "paragraphs": [
   "雨中百草秋烂死，阶下决明颜色鲜。",
   "著叶满枝翠羽盖，开花无树黄金钱。",
   "凉风萧萧吹汝急，恐汝后时难独立。",
   "堂上书生空白头，临风三齅馨香泣。"
  ],
  "title": "秋雨叹三首 一"
 },
 {
  "id": 1292,
  "author": "杜甫",
  "paragraphs": [
   "檐前甘菊移时晚，青蘂重阳不堪摘。",
   "明日萧条醉尽醒，残花烂熳开何益。",
   "篱边野外多众芳，采撷细琐升中堂。",
   "念兹空长大枝叶，结根失所缠风霜。"
  ],
  "title": "叹庭前甘菊花"
 },
 {
  "id": 1293,
  "author": "杜甫",
  "paragraphs": [
   "诸公衮衮登台省，广文先生官独冷。",
   "甲第纷纷厌粱肉，广文先生饭不足。",
   "先生有道出羲皇，先生有才过屈宋。",
   "德尊一代常𫐘轲，名垂万古知何用。",
   "杜陵野客人更嗤，被褐短窄鬓如丝。",
   "日籴太仓五升米，时赴郑老同襟期。",
   "得钱即相觅，沽酒不复疑。",
   "忘形到尔汝，痛饮真吾师。",
   "清夜沈沈动春酌，灯前细雨檐花落。",
   "但觉高歌有鬼神，焉知饿死填沟壑。",
   "相如逸才亲涤器，子云识字终投阁。",
   "先生早赋归去来，石田茅屋荒苍苔。",
   "儒术于我何有哉，孔丘盗跖俱尘埃。",
   "不须闻此意惨怆，生前相遇且衔杯。"
  ],
  "title": "醉时歌"
 },
 {
  "id": 1294,
  "author": "杜甫",
  "paragraphs": [
   "陆机二十作文赋，汝更小年能缀文。",
   "总角草书又神速，世上儿子徒纷纷。",
   "骅骝作驹已汗血，鸷鸟举翮连青云。",
   "词源倒流三峡水，笔阵独埽千人军。",
   "只今年才十六七，射策军门期第一。",
   "旧穿杨叶真自知，暂蹶霜蹄未为失。",
   "偶然擢秀非难取，会是排风有毛质。",
   "汝身已见唾成珠，汝伯何由发如漆。",
   "春光澹沲秦东亭，渚蒲牙白水荇青。",
   "风吹客衣日杲杲，树搅离思花冥冥。",
   "酒尽沙头双玉缾，众宾皆醉我独醒。",
   "乃知贫贱别更苦，吞声踯躅涕泪零。"
  ],
  "title": "醉歌行"
 },
 {
  "id": 1295,
  "author": "杜甫",
  "paragraphs": [
   "人生不相见，动如参与商。",
   "今夕复何夕，共此灯烛光。",
   "少壮能几时，鬓发各已苍。",
   "访旧半为鬼，惊呼热中肠。",
   "焉知二十载，重上君子堂。",
   "昔别君未婚，儿女忽成行。",
   "怡然敬父执，问我来何方。",
   "问荅乃未已，儿女罗酒浆。",
   "夜雨剪春韭，新炊间黄粱。",
   "主称会面难，一举累十觞。",
   "十觞亦不醉，感子故意长。",
   "明日隔山岳，世事两茫茫。"
  ],
  "title": "赠卫八处士"
 },
 {
  "id": 1296,
  "author": "杜甫",
  "paragraphs": [
   "今秋乃淫雨，仲月来寒风。",
   "群木水光下，万象云气中。",
   "所思碍行潦，九里信不通。",
   "悄悄素浐路，迢迢天汉东。",
   "愿腾六尺马，背若孤征鸿。",
   "划见公子面，超然欢笑同。",
   "奋飞既胡越，局促伤樊笼。",
   "一饭四五起，凭轩心力穷。",
   "嘉蔬没混浊，时菊碎榛丛。",
   "鹰隼亦屈猛，乌鸢何所蒙。",
   "式瞻北邻居，取适南巷翁。",
   "挂席钓川涨，焉知清兴终。"
  ],
  "title": "苦雨奉寄陇西公兼呈王征士"
 },
 {
  "id": 1297,
  "author": "杜甫",
  "paragraphs": [
   "高标跨苍天，烈风无时休。",
   "自非旷士怀，登兹翻百忧。",
   "方知象教力，足可追冥搜。",
   "仰穿龙蛇窟，始出枝撑幽。",
   "七星在北户，河汉声西流。",
   "羲和鞭白日，少昊行清秋。",
   "秦山忽破碎，泾渭不可求。",
   "俯视但一气，焉能辨皇州。",
   "回首叫虞舜，苍梧云正愁。",
   "惜哉瑶池饮，日宴昆仑丘。",
   "黄鹄去不息，哀鸣何所投。",
   "君看随阳雁，各有稻粱谋。"
  ],
  "title": "同诸公登慈恩寺塔"
 },
 {
  "id": 1298,
  "author": "杜甫",
  "paragraphs": [
   "平明跨驴出，未知适谁门。",
   "权门多噂𠴲，且复寻诸孙。",
   "诸孙贫无事，宅舍如荒村。",
   "堂前自生竹，堂后自生萱。",
   "萱草秋已死，竹枝霜不蕃。",
   "淘米少汲水，汲多井水浑。",
   "刈葵莫放手，放手伤葵根。",
   "阿翁懒惰久，觉儿行步奔。",
   "所来为宗族，亦不为盘飧。",
   "小人利口实，薄俗难可论。",
   "勿受外嫌猜，同姓古所敦。"
  ],
  "title": "示从孙济"
 },
 {
  "id": 1299,
  "author": "杜甫",
  "paragraphs": [
   "出门复入门，两脚但如旧。",
   "所向泥活活，思君令人瘦。",
   "沈吟坐西轩，饮食错昏昼。",
   "寸步曲江头，难为一相就。",
   "吁嗟呼苍生，稼穑不可救。",
   "安得诛云师，畴能补天漏。",
   "大明韬日月，旷野号禽兽。",
   "君子强逶迤，小人困驰骤。",
   "维南有崇山，恐与川浸溜。",
   "是节东篱菊，纷披为谁秀。",
   "岑生多新诗，性亦嗜醇酎。",
   "采采黄金花，何由满衣袖。"
  ],
  "title": "九日寄岑参"
 },
 {
  "id": 1300,
  "author": "杜甫",
  "paragraphs": [
   "巢父掉头不肯住，东将入海随烟雾。",
   "诗卷长流天地间，钓竿欲拂珊瑚树。",
   "深山大泽龙蛇远，春寒野阴风景暮。",
   "蓬莱织女回云车，指点虚无是征路。",
   "自是君身有仙骨，世人那得知其故。",
   "惜君只欲苦死留，富贵何如草头露。",
   "蔡侯静者意有余，清夜置酒临前除。",
   "罢琴惆怅月照席，几岁寄我空中书。",
   "南寻禹穴见李白，道甫问信今何如。"
  ],
  "title": "送孔巢父谢病归游江东兼呈李白"
 },
 {
  "id": 1301,
  "author": "杜甫",
  "paragraphs": [
   "知章骑马似乘船，眼花落井水底眠。",
   "汝阳三斗始朝天，道逢曲车口流涎。",
   "恨不移封向酒泉，左相日兴费万钱。",
   "饮如长鲸吸百川，衔杯乐圣称世贤。",
   "宗之潇洒美少年，举觞白眼望青天。",
   "皎如玉树临风前，苏晋长斋绣佛前。",
   "醉中往往爱逃禅，李白一斗诗百篇。",
   "长安市上酒家眠，天子呼来不上船。",
   "自称臣是酒中仙，张旭三杯草圣传。",
   "脱帽露顶王公前，挥毫落纸如云烟。",
   "焦遂五斗方卓然，高谈雄辨惊四筵。"
  ],
  "title": "饮中八仙歌"
 },
 {
  "id": 1302,
  "author": "杜甫",
  "paragraphs": [
   "曲江萧条秋气高，菱荷枯折随风涛。",
   "游子空嗟垂二毛，白石素沙亦相荡，哀鸿独叫求其曹。"
  ],
  "title": "曲江三章章五句 一"
 },
 {
  "id": 1303,
  "author": "杜甫",
  "paragraphs": [
   "即事非今亦非古，长歌激越梢林莽。",
   "比屋豪华固难数，吾人甘作心似灰，弟侄何伤泪如雨。"
  ],
  "title": "曲江三章章五句 二"
 },
 {
  "id": 1304,
  "author": "杜甫",
  "paragraphs": [
   "自断此生休问天，杜曲幸有桑麻田。",
   "故将移住南山边，短衣匹马随李广，看射猛虎终残年。"
  ],
  "title": "曲江三章章五句 三"
 },
 {
  "id": 1305,
  "author": "杜甫",
  "paragraphs": [
   "三月三日天气新，长安水边多丽人。",
   "态浓意远淑且真，肌理细腻骨肉匀。",
   "绣罗衣裳照暮春，蹙金孔雀银麒麟。",
   "头上何所有，翠微㔩叶垂鬓唇。",
   "背后何所见，珠压腰衱稳称身。",
   "就中云幕椒房亲，赐名大国虢与秦。",
   "紫驼之峰出翠釜，水精之盘行素鳞。",
   "犀箸厌饫久未下，銮刀缕切空纷纶。",
   "黄门飞鞚不动尘，御厨络绎送八珍。",
   "箫鼓哀吟感鬼神，宾从杂遝实要津。",
   "后来鞍马何逡巡，当轩下马入锦茵。",
   "杨花雪落覆白苹，青鸟飞去衔红巾。",
   "炙手可热势绝伦，慎莫近前丞相嗔。"
  ],
  "title": "丽人行"
 },
 {
  "id": 1306,
  "author": "杜甫",
  "paragraphs": [
   "乐游古园崒森爽，烟绵碧草萋萋长。",
   "公子华筵势最高，秦川对酒平如掌。",
   "长生木瓢示真率，更调鞍马狂欢赏。",
   "青春波浪芙蓉园，白日雷霆夹城仗。",
   "阊阖晴开昳荡荡，曲江翠幕排银榜。",
   "拂水低徊舞袖翻，缘云清切歌声上。",
   "却忆年年人醉时，只今未醉已先悲。",
   "数茎白发那抛得，百罚深杯亦不辞。",
   "圣朝亦知贱士丑，一物自荷皇天慈。",
   "此身饮罢无归处，独立苍茫自咏诗。"
  ],
  "title": "乐游园歌"
 },
 {
  "id": 1307,
  "author": "杜甫",
  "paragraphs": [
   "岑参兄弟皆好奇，携我远来游渼陂。",
   "天地黤惨忽异色，波涛万顷堆琉璃。",
   "琉璃汗漫泛舟入，事殊兴极忧思集。",
   "鼍作鲸吞不复知，恶风白浪何嗟及。",
   "主人锦帆相为开，舟子喜甚无氛埃。",
   "凫鹥散乱櫂讴发，丝管啁啾空翠来。",
   "沈竿续蔓深莫测，菱叶荷花静如拭。",
   "宛在中流渤澥清，下归无极终南黑。",
   "半陂已南纯浸山，动影袅窕冲融间。",
   "船舷暝戛云际寺，水面月出蓝田关。",
   "此时骊龙亦吐珠，冯夷击鼓群龙趋。",
   "湘妃汉女出歌舞，金支翠旗光有无。",
   "咫尺但愁雷雨至，苍茫不晓神灵意。",
   "少壮几时奈老何，向来哀乐何其多。"
  ],
  "title": "渼陂行"
 },
 {
  "id": 1308,
  "author": "杜甫",
  "paragraphs": [
   "高台面苍陂，六月风日冷。",
   "蒹葭离披去，天水相与永。",
   "怀新目似击，接要心已领。",
   "仿像识鲛人，空蒙辨鱼艇。",
   "错磨终南翠，颠倒白阁影。",
   "崷崒增光辉，乘陵惜俄顷。",
   "劳生愧严郑，外物慕张邴。",
   "世复轻骅骝，吾甘杂蛙黾。",
   "知归俗可忽，取适事莫并。",
   "身退岂待官，老来苦便静。",
   "况资菱芡足，庶结茅茨迥。",
   "从此具扁舟，弥年逐清景。"
  ],
  "title": "渼陂西南台"
 },
 {
  "id": 1309,
  "author": "杜甫",
  "paragraphs": [
   "广文到官舍，系马堂阶下。",
   "醉则骑马归，颇遭官长骂。",
   "才名四十年，坐客寒无毡。",
   "赖有苏司业，时时与酒钱。"
  ],
  "title": "戏简郑广文虔兼呈苏司业源明"
 },
 {
  "id": 1310,
  "author": "杜甫",
  "paragraphs": [
   "远林暑气薄，公子过我游。",
   "贫居类村坞，僻近城南楼。",
   "旁舍颇淳朴，所愿亦易求。",
   "隔屋唤西家，借问有酒不。",
   "墙头过浊醪，展席俯长流。",
   "清风左右至，客意已惊秋。",
   "巢多众鸟鬬，叶密鸣蝉稠。",
   "苦道此物聒，孰谓吾庐幽。",
   "水花晚色静，庶足充淹留。",
   "预恐尊中尽，更起为君谋。"
  ],
  "title": "夏日李公见访"
 },
 {
  "id": 1311,
  "author": "杜甫",
  "paragraphs": [
   "东山气鸿蒙，宫殿居上头。",
   "君来必十月，树羽临九州。",
   "阴火煮玉泉，喷薄涨岩幽。",
   "有时浴赤日，光抱空中搂。",
   "阆风入辙迹，旷原延冥搜。",
   "沸天万乘动，观水百丈湫。",
   "幽灵斯可佳，王命宫属休。",
   "初闻龙用壮，擘石摧林丘。",
   "中夜窟宅改，移因风雨秋。",
   "倒悬瑶池影，屈注苍江流。",
   "味如甘露浆，挥弄滑且柔。",
   "翠旗澹偃蹇，云车纷少留。",
   "箫鼓荡四溟，异香泱漭浮。",
   "鲛人献微绡，曾祝沈豪牛。",
   "百祥奔盛明，古先莫能俦。",
   "坡陀金虾蟆，出见盖有由。",
   "至尊顾之笑，王母不肯收。",
   "复归虚无底，化作长黄虬。",
   "飘飘青琐郎，文采珊瑚钩。",
   "浩歌渌水曲，清绝听者愁。"
  ],
  "title": "奉同郭给事汤东灵湫作"
 },
 {
  "id": 1312,
  "author": "杜甫",
  "paragraphs": [
   "许生五台宾，业白出石壁。",
   "余亦师粲可，身犹缚禅寂。",
   "何阶子方便，谬引为匹敌。",
   "离索晚相逢，包蒙欣有击。",
   "诵诗浑游衍，四座皆辟易。",
   "应手看捶钩，清心听鸣镝。",
   "精微穿溟涬，飞动摧霹雳。",
   "陶谢不枝梧，风骚共推激。",
   "紫燕自超诣，翠駮谁翦剔。",
   "君意人莫知，人间夜寥阒。"
  ],
  "title": "夜听许十损诵诗爱而有作"
 },
 {
  "id": 1313,
  "author": "杜甫",
  "paragraphs": [
   "先帝昔晏驾，兹山朝百灵。",
   "崇冈拥象设，沃野开天庭。",
   "即事壮重险，论功超五丁。",
   "坡陀因厚地，却略罗峻屏。",
   "云阙虚冉冉，风松肃泠泠。",
   "石门霜露白，玉殿莓苔青。",
   "宫女晚知曙，祠官朝见星。",
   "空梁簇画戟，阴井敲铜缾。",
   "中使日夜继，惟王心不宁。",
   "岂徒恤备享，尚谓求无形。",
   "孝理敦国政，神凝推道经。",
   "瑞芝产庙柱，好鸟鸣岩扃。",
   "高岳前嵂崒，洪河左滢濙。",
   "金城蓄峻址，沙苑交回汀。",
   "永与奧区固，川原纷眇冥。",
   "居然赤县立，台榭争岧亭。",
   "官属果称是，声华真可听。",
   "王刘美竹润，裴李春兰馨。",
   "郑氏才振古，啖侯笔不停。",
   "遣辞必中律，利物常发硎。",
   "绮绣相展转，琳琅愈青荧。",
   "侧闻鲁恭化，秉德崔瑗铭。",
   "太史侯凫影，王乔随鹤翎。",
   "朝仪限霄汉，客思回林坰。",
   "𫐘轲辞下杜，飘飖陵浊泾。",
   "诸生旧短褐，旅泛一浮萍。",
   "荒岁儿女瘦，暮途涕泗零。",
   "主人念老马，廨署容秋萤。",
   "流寓理岂惬，穷愁醉未醒。",
   "何当摆俗累，浩荡乘沧溟。"
  ],
  "title": "桥陵诗三十韵因呈县内诸官"
 },
 {
  "id": 1314,
  "author": "杜甫",
  "paragraphs": [
   "君不见左辅白沙如白水，缭以周墙百余里。",
   "龙媒昔是渥洼生，汗血今称献于此。",
   "苑中騋牝三千匹，丰草青青寒不死。",
   "食之豪健西域无，每岁攻驹冠边鄙。",
   "王有虎臣司苑门，入门天厩皆云屯。",
   "骕骦一骨独当御，春秋二时归至尊。",
   "至尊内外马盈亿，伏枥在坰空大存。",
   "逸群绝足信殊杰，倜傥权奇难具论。",
   "累累塠阜藏奔突，往往坡陀纵超越。",
   "角壮翻同糜鹿游，浮身簸荡鼋鼍窟。",
   "泉出巨鱼长比人，丹砂作尾黄金鳞。",
   "岂知异物同精气，虽未成龙亦有神。"
  ],
  "title": "沙苑行"
 },
 {
  "id": 1315,
  "author": "杜甫",
  "paragraphs": [
   "邓公马癖人共知，初得花骢大宛种。",
   "夙昔传闻思一见，牵来左右神皆竦。",
   "雄姿逸态何崷崪，顾影骄嘶自矜宠。",
   "隅目青荧夹镜悬，肉骏碨礌连钱动。",
   "朝来久试华轩下，未觉千金满高价。",
   "赤汗微生白雪毛，银鞍却覆香罗帕。",
   "卿家旧赐公取之，天厩真龙此其亚。",
   "昼洗须腾泾渭深，朝趋可刷幽幷夜。",
   "吾闻良骥老始成，此马数年人更惊。",
   "岂有四蹄疾于鸟，不与八骏俱先鸣。",
   "时俗造次那得致，云雾晦冥方降精。",
   "近闻下诏喧都邑，肯使骐𬴊地上行。"
  ],
  "title": "聪马行"
 },
 {
  "id": 1316,
  "author": "杜甫",
  "paragraphs": [
   "君不见鞲上鹰，一饱则飞掣。",
   "焉能作堂上燕，衔泥附炎热。",
   "野人旷荡无腼颜，岂可久在王侯间。",
   "未试囊中餐玉法，明朝且入蓝田山。"
  ],
  "title": "去矣行"
 },
 {
  "id": 1317,
  "author": "杜甫",
  "paragraphs": [
   "杜陵有布衣，老大意转拙。",
   "许身一何愚，窃比稷与契。",
   "居然成濩落，白手甘契阔。",
   "盖棺事则已，此志常觊豁。",
   "穷年忧黎元，叹息肠内热。",
   "取笑同学翁，浩歌弥激烈。",
   "非无江海志，萧洒送日月。",
   "生逢尧舜君，不忍便永诀。",
   "当今廊庙具，构厦岂云缺。",
   "葵藿倾太阳，物性固莫夺。",
   "顾惟蝼蚁辈，但自求其穴。",
   "胡为慕大鲸，辄拟偃溟渤。",
   "以兹悟生理，独耻事干谒。",
   "兀兀遂至今，忍为尘埃没。",
   "终愧巢与由，未能易其节。",
   "沈饮聊自适，放歌颇愁绝。",
   "岁暮百草零，疾风高冈裂。",
   "天衢阴峥嵘，客子中夜发。",
   "霜严衣带断，指直不得结。",
   "凌晨过骊山，御榻在𫶇嵲。",
   "蚩尤塞寒空，蹴蹋崖谷滑。",
   "瑶池气郁律，羽林相摩戛。",
   "君臣留欢娱，乐动殷樛嶱。",
   "赐浴皆长缨，与宴非短褐。",
   "彤庭所分帛，本自寒女出。",
   "鞭挞其夫家，聚敛贡城阙。",
   "圣人筐篚恩，实欲邦国活。",
   "臣如忽至理，君岂弃此物。",
   "多士盈朝廷，仁者宜战栗。",
   "况闻内金盘，尽在卫霍室。",
   "中堂舞神仙，烟雾散玉质。",
   "煖客貂鼠裘，悲管逐清瑟。",
   "劝客驼蹄羹，霜橙压香橘。",
   "朱门酒肉臭，路有冻死骨。",
   "荣枯咫尺异，惆怅难再述。",
   "北辕就泾渭，官渡又改辙。",
   "群冰从西下，极目高崪兀。",
   "疑是崆峒来，恐触天柱折。",
   "河梁幸未坼，枝撑声窸窣。",
   "行旅相攀援，川广不可越。",
   "老妻寄异县，十口隔风雪。",
   "谁能久不顾，庶往共饥渴。",
   "入门闻号咷，幼子饥已卒。",
   "吾宁舍一哀，里巷亦呜咽。",
   "所愧为人父，无食致夭折。",
   "岂知秋未登，贫𪧘有苍卒。",
   "生常免租税，名不隶征伐。",
   "抚迹犹酸辛，平人固骚屑。",
   "默思失业徒，因念远戍卒。",
   "忧端齐终南，澒洞不可掇。"
  ],
  "title": "自京赴奉先县咏怀五百字"
 },
 {
  "id": 1318,
  "author": "杜甫",
  "paragraphs": [
   "堂上不合生枫树，怪底江山起烟雾。",
   "闻君埽却赤县图，乘兴谴画沧洲趣。",
   "画师亦无数，好手不可遇。",
   "对此融心神，知君重毫素。",
   "岂但祁岳与郑虔，笔迹远过杨契丹。",
   "得非悬圃裂，无乃潇湘翻。",
   "悄然坐我天姥下，耳边已似闻清猿。",
   "反思前夜风雨急，乃是蒲城鬼神人。",
   "元气淋漓障犹湿，真宰上诉天应泣。",
   "野亭春还杂花远，渔翁暝蹋孤舟立。",
   "沧浪水深青溟阔，攲岸侧岛秋毫末。",
   "不见湘妃鼓瑟时，至今斑竹临江活。",
   "刘侯天机精，爱画入骨髓。",
   "自有两儿郎，挥洒亦莫比。",
   "大儿聪明到，能添老树巅崖里。",
   "小儿心孔开，貌得山僧及童子。",
   "若耶溪，云门寺。",
   "吾独胡为在泥滓，青鞋布袜从此始。"
  ],
  "title": "奉先刘少府新画山水障歌"
 },
 {
  "id": 1319,
  "author": "杜甫",
  "paragraphs": [
   "客从南县来，浩荡无与适。",
   "旅食白日长，况当朱炎赫。",
   "高斋坐林杪，信宿游衍阒。",
   "清晨陪跻攀，傲睨俯峭壁。",
   "崇冈相枕带，旷野怀咫尺。",
   "始知贤主人，赠此遣愁寂。",
   "危阶根青冥，曾冰生淅沥。",
   "上有无心云，下有欲落石。",
   "泉声闻复急，动静随所击。",
   "鸟呼藏其身，有似惧弹射。",
   "吏隐道性情，兹焉其窟宅。",
   "白水见舅氏，诸翁乃仙伯。",
   "杖藜长松阴，作尉穷谷僻。",
   "为我炊雕胡，逍遥展良觌。",
   "坐久风颇愁，晚来山更碧。",
   "相对十丈蛟，歘翻盘涡坼。",
   "何得空里雷，殷殷寻地脉。",
   "烟氛蔼崷崪，魍魉森惨戚。",
   "昆仑崆峒颠，回首如不隔。",
   "前轩颓反照，巉绝华岳赤。",
   "兵气涨林峦，川光杂锋镝。",
   "知是相公军，铁马云雾积。",
   "玉觞淡无味，胡羯岂强敌。",
   "长歌激屋梁，泪下流衽席。",
   "人生半哀乐，天地有顺逆。",
   "慨彼万国夫，休明备征狄。",
   "猛将纷填委，庙谋蓄长策。",
   "东郊何时开，带甲且来释。",
   "欲告清宴罢，难拒幽明迫。",
   "三叹酒食旁，何由似平昔。"
  ],
  "title": "白水县崔少府十九翁高斋三十韵"
 },
 {
  "id": 1320,
  "author": "杜甫",
  "paragraphs": [
   "我经华原来，不复见平陆。",
   "北上唯土山，连山走穷谷。",
   "火云无时出，飞电常在目。",
   "自多穷岫雨，行潦相豗蹙。",
   "蓊匌川气黄，群流会空曲。",
   "清晨望高浪，忽谓阴崖踣。",
   "恐泥窜蛟龙，登危聚麋鹿。",
   "枯查卷拔树，礧磈共充塞。",
   "声吹鬼神下，势阅人代速。",
   "不有万穴归，何以尊四渎。",
   "及观泉源涨，反惧江海覆。",
   "漂沙坼岸去，漱壑松柏秃。",
   "乘陵破山门，回斡裂地轴。",
   "交洛赴洪河，及关岂信宿。",
   "应沈数州没，如听万室哭。",
   "秽浊殊未清，风涛怒犹蓄。",
   "何时通舟车，阴气不黪黩。",
   "浮生有荡汨，吾道正羁束。",
   "人寰难容身，石壁滑侧足。",
   "云雷此不已，艰险路更跼。",
   "普天无川梁，欲济愿水缩。",
   "因悲中林士，未脱众鱼腹。",
   "举头向苍天，安得骑鸿鹄。"
  ],
  "title": "三川观水涨二十韵"
 },
 {
  "id": 1321,
  "author": "杜甫",
  "paragraphs": [
   "孟冬十郡良家子，血作陈陶泽中水。",
   "野旷天清无战声，四万义军同日死。",
   "群胡归来血洗箭，仍唱胡歌饮都市。",
   "都人回面北向啼，日夜更望官军至。"
  ],
  "title": "悲陈陶"
 },
 {
  "id": 1322,
  "author": "杜甫",
  "paragraphs": [
   "我军青坂在东门，天寒饮马太白窟。",
   "黄头奚儿日向西，数骑弯弓敢驰突。",
   "山雪河冰野萧𫗋，青是烽烟白人骨。"
  ],
  "title": "悲青坂"
 },
 {
  "id": 1323,
  "author": "杜甫",
  "paragraphs": [
   "少陵野老吞声哭，春日潜行曲江曲。",
   "江头宫殿锁千门，细柳新蒲为谁绿。",
   "忆昔霓旌下南苑，苑中万物生颜色。",
   "昭阳殿里第一人，同辇随君侍君侧。",
   "辇前才人带弓箭，白马嚼啮黄金勒。",
   "翻身向天仰射云，一箭正坠双飞翼。",
   "明眸皓齿今何在，血污游魂归不得。",
   "清渭东流剑阁深，去住彼此无消息。",
   "人生有情泪沾臆，江水江花岂终极。",
   "黄昏胡骑尘满城，欲往城南忘南北。"
  ],
  "title": "哀江头"
 },
 {
  "id": 1324,
  "author": "杜甫",
  "paragraphs": [
   "长安城头头白乌，夜飞延秋门上呼。",
   "又向人家啄大屋，屋底达官走避胡。",
   "金鞭断折九马死，骨肉不待同驰驱。",
   "腰下实玦青珊瑚，可怜王孙泣路隅。",
   "问之不肯道姓名，但道困苦乞为奴。",
   "已经百日窜荆棘，身上无有完肌肤。",
   "高帝子孙尽隆准，龙种自与常人殊。",
   "豺狼在邑龙在野，王孙善保千金躯。",
   "不敢长语临交衢，且为王孙立斯须。",
   "昨夜东风吹血腥，东来橐驼满旧都。",
   "朔方健儿好身手，昔何勇锐今何愚。",
   "窃闻天子已传位，贤德北服南单于。",
   "花门剺面请雪耻，慎勿出口他人狙。",
   "哀哉王孙慎勿疏，五陵佳气无时无。"
  ],
  "title": "哀王孙"
 },
 {
  "id": 1325,
  "author": "杜甫",
  "paragraphs": [
   "心在水精域，衣沾春雨时。",
   "洞门尽徐步，深院果幽期。",
   "到扉开复闭，撞钟斋及兹。",
   "醍醐长发性，饮食过扶衰。",
   "把臂有多日，开怀无愧辞。",
   "黄鹂度结构，紫鸽下罘罳。",
   "愚意会所适，花边行自迟。",
   "汤休起我病，微笑索题诗。"
  ],
  "title": "大云寺赞公房四首 一"
 },
 {
  "id": 1326,
  "author": "杜甫",
  "paragraphs": [
   "细软青丝履，光明白氎巾。",
   "深藏供老宿，取用及吾身。",
   "自顾转无趣，交情何尚新。",
   "道林才不世，惠远德过人。",
   "雨泻暮檐竹，风吹青井芹。",
   "天阴对图画，最觉润龙鳞。"
  ],
  "title": "大云寺赞公房四首 二"
 },
 {
  "id": 1327,
  "author": "杜甫",
  "paragraphs": [
   "灯影照无睡，心清闻妙香。",
   "夜深殿突兀，风动金锒铛。",
   "天黑闭春院，地清栖暗芳。",
   "玉绳回断绝，铁凤森翱翔。",
   "梵放时出寺，钟残仍殷床。",
   "明朝在沃野，苦见尘沙黄。"
  ],
  "title": "大云寺赞公房四首 三"
 },
 {
  "id": 1328,
  "author": "杜甫",
  "paragraphs": [
   "童儿汲井华，惯捷缾上手。",
   "沾洒不濡地，埽除似无帚。",
   "明霞烂复阁，霁雾搴高牖。",
   "侧塞被径花，飘飖委墀柳。",
   "艰难世事迫，隐遁佳期后。",
   "晤语契深心，那能总箝口。",
   "奉辞还杖策，暂别终回首。",
   "泱泱泥污人，听听国多狗。",
   "既未免羁绊，时来憩奔走。",
   "近公如白雪，执热烦何有。"
  ],
  "title": "大云寺赞公房四首 四"
 },
 {
  "id": 1329,
  "author": "杜甫",
  "paragraphs": [
   "文章有神交有道，端复得之名誉早。",
   "爱客满堂尽豪翰，开筵上日思芳草。",
   "安得健步移远梅，乱插繁花向晴昊。",
   "千里犹残旧冰雪，百壶且试开怀抱。",
   "垂老恶闻战鼓悲，急觞为缓忧心捣。",
   "少年努力纵谈笑，看我形容已枯槁。",
   "坐中薛华善醉歌，歌辞自作风格老。",
   "近来海内为长句，汝与山东李白好。",
   "何刘沈谢力未工，才兼鲍昭愁绝倒。",
   "诸生颇尽新知乐，万事终伤不自保。",
   "气酣日落西风来，愿吹野水添金杯。"
  ],
  "title": "苏端薛复筵简薛华醉歌"
 },
 {
  "id": 1330,
  "author": "杜甫",
  "paragraphs": [
   "朝光入瓮牖，尸寝惊敝裘。",
   "起行视天宇，春气渐和柔。",
   "兴来不暇懒，今晨梳我头。",
   "出门无所待，徒步觉自由。",
   "杖藜复恣意，免值公与侯。",
   "晚定崔李交，会心真罕俦。",
   "每过得酒倾，二宅可淹留。",
   "喜结仁里欢，况因令节求。",
   "李生园欲荒，旧竹颇修修。",
   "引客看埽除，随时成献酬。",
   "崔侯初筵色，已畏空尊愁。",
   "未知天下士，至性有此不。",
   "草牙既青出，蜂声亦暖游。",
   "思见农器陈，何当甲兵休。",
   "上古葛天民，不贻黄屋忧。",
   "至今阮籍等，熟醉为身谋。",
   "威凤高其翔，长鲸吞九洲。",
   "地轴为之翻，百川昔乱流。",
   "当歌欲一放，泪下恐莫收。",
   "浊醪有妙理，庶用慰沈浮。"
  ],
  "title": "晦日寻崔戢李封"
 },
 {
  "id": 1331,
  "author": "杜甫",
  "paragraphs": [
   "鸡鸣风雨交，久旱云亦好。",
   "杖藜入春泥，无食起我早。",
   "诸家忆所历，一饭迹便埽。",
   "苏侯得数过，欢喜每倾倒。",
   "也复可怜人，呼儿具梨枣。",
   "浊醪必在眼，尽醉摅怀抱。",
   "红稠屋角花，碧委墙隅草。",
   "亲宾纵谈谑，喧闹畏衰老。",
   "况蒙霈泽垂，粮粒或自保。",
   "妻孥隔军垒，拨弃不拟道。"
  ],
  "title": "雨过苏端"
 },
 {
  "id": 1332,
  "author": "杜甫",
  "paragraphs": [
   "皇天久不雨，既雨晴亦佳。",
   "出郭眺西郊，肃肃春增华。",
   "青荧陵陂麦，窈窕桃李花。",
   "春夏各有实，我饥岂无涯。",
   "干戈虽横放，惨淡鬬龙蛇。",
   "甘泽不犹愈，且耕今未赊。",
   "丈夫则带甲，妇女终在家。",
   "力难及黍稷，得种菜与麻。",
   "千载商山芝，往者东门瓜。",
   "其人骨已朽，此道谁疵瑕。",
   "英贤遇𫐘轲，远引蟠泥沙。",
   "顾惭昧所适，回首白日斜。",
   "汉阴有鹿门，沧海有灵查。",
   "焉能学众口，咄咄空咨嗟。"
  ],
  "title": "喜晴"
 },
 {
  "id": 1333,
  "author": "杜甫",
  "paragraphs": [
   "鄙夫行衰谢，抱病昏妄集。",
   "当时往还人，记一不识十。",
   "程侯晚相遇，与语才杰立。",
   "熏然耳目开，颇觉聪明人。",
   "千载得鲍叔，末契有所及。",
   "意钟老柏青，义动修蛇蛰。",
   "若人可数见，慰我垂白泣。",
   "告别无淹晷，百忧复相袭。",
   "内愧突不黔，庶羞以赒给。",
   "素丝挈长鱼，碧酒随玉粒。",
   "途穷见交态，世梗悲路涩。",
   "东风吹春冰，泱莽后土湿。",
   "念君惜羽翮，既饱更思戢。",
   "莫作翻云鹘，闻呼向禽急。"
  ],
  "title": "送率府程录事还乡"
 },
 {
  "id": 1334,
  "author": "杜甫",
  "paragraphs": [
   "去年潼关破，妻子隔绝久。",
   "今夏草木长，脱身得西走。",
   "麻鞋见天子，衣袖露两肘。",
   "朝廷慜生还，亲故伤老丑。",
   "涕泪授拾遗，流离主恩厚。",
   "柴门虽得去，未忍即开口。",
   "寄书问三川，不知家在否。",
   "比闻同罹祸，杀戮到鸡狗。",
   "山中漏茅屋，谁复依户牖。",
   "摧颓苍松根，地冷骨未朽。",
   "几人全性命，尽室岂相偶。",
   "嵚岑猛虎场，郁结回我首。",
   "自寄一封书，今已十月后。",
   "反畏消息来，寸心亦何有。",
   "汉运初中兴，生平老耽酒。",
   "沈思欢会处，恐作穷独叟。"
  ],
  "title": "述怀一首"
 },
 {
  "id": 1335,
  "author": "杜甫",
  "paragraphs": [
   "骢马新凿蹄，银鞍被来好。",
   "绣衣黄白郎，骑向交河道。",
   "问君适万里，取别何草草。",
   "天子忧凉州，严程到须早。",
   "去秋群胡反，不得无电埽。",
   "此行收遗甿，风俗方再造。",
   "族父领元戎，名声国中老。",
   "夺我同官良，飘飖按城堡。",
   "使我不能餐，令我恶怀抱。",
   "若人才思阔，溟涨浸绝岛。",
   "尊前失诗流，塞上得国宝。",
   "皇天悲送远，云雨白浩浩。",
   "东郊尚烽火，朝野色枯槁。",
   "西极柱亦倾，如何正穹昊。"
  ],
  "title": "送长孙九侍御赴武威判官"
 },
 {
  "id": 1336,
  "author": "杜甫",
  "paragraphs": [
   "威弧不能弦，自尔无宁岁。",
   "川谷血横流，豺狼沸相噬。",
   "天子从北来，长驱振凋敝。",
   "顿兵岐梁下，却跨沙漠裔。",
   "二京陷未收，四极我得制。",
   "萧索汉水清，缅通淮湖税。",
   "使者纷星散，王纲尚旒缀。",
   "南伯从事贤，君行立谈际。",
   "生知七曜历，手画三军势。",
   "冰雪净聪明，雷霆走精锐。",
   "幕府辍谏官，朝廷无此例。",
   "至尊方旰食，仗尔布嘉惠。",
   "补阙暮征入，柱史晨征憩。",
   "正当艰难时，实藉长久计。",
   "回风吹独树，白日照执袂。",
   "恸哭苍烟根，山门万重闭。",
   "居人莽牢落，游子方迢递。",
   "裴回悲生离，局促老一世。",
   "陶唐歌遗民，后汉更列帝。",
   "恨无匡复姿，聊欲从此逝。"
  ],
  "title": "送樊二十三侍御赴汉中判官"
 },
 {
  "id": 1337,
  "author": "杜甫",
  "paragraphs": [
   "南风作秋声，杀气薄炎炽。",
   "盛夏鹰隼击，时危异人至。",
   "令弟草中来，苍然请论事。",
   "诏书引上殿，奋舌动天意。",
   "兵法五十家，尔腹为箧笥。",
   "应对如转丸，疏通略文字。",
   "经纶皆新语，足以正神器。",
   "宗庙尚为灰，君臣俱下泪。",
   "崆峒地无轴，青海天轩轾。",
   "西极最疮痍，连山暗烽燧。",
   "帝曰大布衣，藉卿佐元帅。",
   "坐看清流沙，所以子奉使。",
   "归当再前席，适远非历试。",
   "须存武威郡，为画长久利。",
   "孤峰石戴驿，快马金缠辔。",
   "黄羊饫不膻，芦酒多还醉。",
   "踊跃常人情，惨淡苦士志。",
   "安边敌何有，反正计始遂。",
   "吾闻驾鼓车，不合用骐骥。",
   "龙吟回其头，夹辅待所致。"
  ],
  "title": "送从弟亚赴安西判官"
 },
 {
  "id": 1338,
  "author": "杜甫",
  "paragraphs": [
   "昔没贼中时，潜与子同游。",
   "今归行在所，王事有去留。",
   "偪侧兵马间，主忧急良筹。",
   "子虽躯干小，老气横九州。",
   "挺身艰难际，张目视寇雠。",
   "朝廷壮其节，奉诏令参谋。",
   "銮舆驻凤翔，同谷为咽喉。",
   "西扼弱水道，南镇枹罕陬。",
   "此邦承平日，剽劫吏所羞。",
   "况乃胡未灭，控带莽悠悠。",
   "府中韦使君，道足示怀柔。",
   "令侄才俊茂，二美又何求。",
   "受词太白脚，走马仇池头。",
   "古色沙土裂，积阴雪云稠。",
   "羌父豪猪靴，羌儿青兕裘。",
   "吹角向月窟，苍山旌旆愁。",
   "鸟惊出死树，龙怒拔老湫。",
   "古来无人境，今代横戈矛。",
   "伤哉文儒士，愤激驰林丘。",
   "中原正格鬬，后会何缘由。",
   "百年赋命定，岂料沈与浮。",
   "且复恋良友，握手步道周。",
   "论兵远壑净，亦可纵冥搜。",
   "题诗得秀句，札翰时相投。"
  ],
  "title": "送韦十六评事充同谷郡防御判官"
 },
 {
  "id": 1339,
  "author": "杜甫",
  "paragraphs": [
   "五城何迢迢，迢迢隔河水。",
   "边兵尽东征，城内空荆杞。",
   "思明割怀卫，秀岩西未已。",
   "回略大荒来，崤函盖虚尔。",
   "延州秦北户，关防犹可倚。",
   "焉得一万人，疾驱塞芦子。",
   "岐有薛大夫，旁制山贼起。",
   "近闻昆戎徒，为退三百里。",
   "芦关扼两寇，深意实在此。",
   "谁能叫帝阍，胡行速如鬼。"
  ],
  "title": "塞芦子"
 },
 {
  "id": 1340,
  "author": "杜甫",
  "paragraphs": [
   "忆昔避贼初，北走经险艰。",
   "夜深彭衙道，月照白水山。",
   "尽室久徒步，逢人多厚颜。",
   "参差谷鸟吟，不见游子还。",
   "痴女饥𫜪我，啼畏虎狼闻。",
   "怀中掩其口，反侧声愈嗔。",
   "小儿强解事，故索苦李餐。",
   "一旬半雷雨，泥泞相牵攀。",
   "既无御雨备，径滑衣又寒。",
   "有时经契阔，竟日数里间。",
   "野果充糇粮，卑枝成屋椽。",
   "早行石上水，暮宿天边烟。",
   "少留周家洼，欲出芦子关。",
   "故人有孙宰，高义薄曾云。",
   "延客已曛黑，张灯启重门。",
   "煖汤濯我足，剪纸招我魂。",
   "从此出妻孥，相视涕阑干。",
   "众雏烂熳睡，唤起沾盘餐。",
   "誓将与夫子，永结为弟昆。",
   "遂空所坐堂，安居奉我欢。",
   "谁肯艰难际，豁达露心肝。",
   "别来岁月周，胡羯仍构患。",
   "何当有翅翎，飞去堕尔前。"
  ],
  "title": "彭衙行"
 },
 {
  "id": 1341,
  "author": "杜甫",
  "paragraphs": [
   "皇帝二载秋，闰八月初吉。",
   "杜子将北征，苍茫问家室。",
   "维时遭艰虞，朝野少暇日。",
   "顾惭恩私被，诏许归蓬荜。",
   "拜辞诣阙下，怵惕久未出。",
   "虽乏谏诤姿，恐君有遗失。",
   "君诚中兴主，经纬固密勿。",
   "东胡反未已，臣甫愤所切。",
   "挥涕恋行在，道途犹恍惚。",
   "乾坤含疮痍，忧虞何时毕。",
   "靡靡逾阡陌，人烟眇萧瑟。",
   "所遇多被伤，呻吟更流血。",
   "回首凤翔县，旌旗晚明灭。",
   "前登寒山重，屡得饮马窟。",
   "邠郊入地底，泾水中荡潏。",
   "猛虎立我前，苍崖吼时裂。",
   "菊垂今秋花，石戴古车辙。",
   "青云动高兴，幽事亦可悦。",
   "山果多琐细，罗生杂橡栗。",
   "或红如丹砂，或黑如点漆。",
   "雨露之所濡，甘苦齐结实。",
   "缅思桃源内，益叹身世拙。",
   "坡陀望鄜畤，岩谷互出没。",
   "我行已水滨，我仆犹木末。",
   "鸱鸟鸣黄桑，野鼠拱乱穴。",
   "夜深经战场，寒月照白骨。",
   "潼关百万师，往者散何卒。",
   "遂令半秦民，残害为异物。",
   "况我堕胡尘，及归尽华发。",
   "经年至茅屋，妻子衣百结。",
   "恸哭松声回，悲泉共幽咽。",
   "平生所娇儿，颜色白胜雪。",
   "见耶背面啼，垢腻脚不袜。",
   "床前两小女，补绽才过膝。",
   "海图坼波涛，旧绣移曲折。",
   "天吴及紫凤，颠倒在裋褐。",
   "老夫情怀恶，呕泄卧数日。",
   "那无囊中帛，救汝寒凛栗。",
   "粉黛亦解苞，衾裯稍罗列。",
   "瘦妻面复光，痴女头自栉。",
   "学母无不为，晓妆随手抹。",
   "移时施朱铅，狼藉画眉阔。",
   "生还对童穉，似欲忘饥渴。",
   "问事竞挽须，谁能即嗔喝。",
   "翻思在贼愁，甘受杂乱聒。",
   "新归且慰意，生理焉能说。",
   "至尊尚蒙尘，几日休练卒。",
   "仰观天色改，坐觉祅气豁。",
   "阴风西北来，惨淡随回鹘。",
   "其王愿助顺，其俗善驰突。",
   "送兵五千人，驱马一万匹。",
   "此辈少为贵，四方服勇决。",
   "所用皆鹰腾，破敌过箭疾。",
   "圣心颇虚伫，时议气欲夺。",
   "伊洛指掌收，西京不足拔。",
   "官军请深入，蓄锐何俱发。",
   "此举开青徐，旋瞻略恒碣。",
   "昊天积霜露，正气有肃杀。",
   "祸转亡胡岁，势成擒胡月。",
   "胡命其能久，皇纲未宜绝。",
   "忆昨狼狈初，事与古先别。",
   "奸臣竟葅醢，同恶随荡析。",
   "不闻夏殷衰，中自诛褒妲。",
   "周汉获再兴，宣光果明哲。",
   "桓桓陈将军，仗钺奋忠烈。",
   "微尔人尽非，于今国犹活。",
   "凄凉大同殿，寂寞白兽闼。",
   "都人望翠华，佳气向金阙。",
   "园陵固有神，埽洒数不缺。",
   "煌煌太宗业，树立甚宏达。"
  ],
  "title": "北征"
 },
 {
  "id": 1342,
  "author": "杜甫",
  "paragraphs": [
   "风吹紫荆树，色与春庭暮。",
   "花落辞故枝，风回返无处。",
   "骨肉恩书重，漂泊难相遇。",
   "犹有泪成河，经天复东注。"
  ],
  "title": "得舍弟消息"
 },
 {
  "id": 1343,
  "author": "杜甫",
  "paragraphs": [
   "明公壮年值时危，经济实藉英雄姿。",
   "国之社稷今若是，武定祸乱非公谁。",
   "凤翔千官且饱饭，衣马不复能轻肥。",
   "青袍朝士最困者，白头拾遗徒步归。",
   "人生交契无老少，论交何必先同调。",
   "妻子山中哭向天，须公枥上追风骠。"
  ],
  "title": "徒步归行"
 },
 {
  "id": 1344,
  "author": "杜甫",
  "paragraphs": [
   "溪回松风长，苍鼠窜古瓦。",
   "不知何王殿，遗构绝壁下。",
   "阴房鬼火青，坏道哀湍泻。",
   "万籁真笙竽，秋色正萧洒。",
   "美人为黄土，况乃粉黛假。",
   "当时侍金舆，故物独石马。",
   "忧来藉草坐，浩歌泪盈把。",
   "冉冉征途间，谁是长年者。"
  ],
  "title": "玉华宫"
 },
 {
  "id": 1345,
  "author": "杜甫",
  "paragraphs": [
   "苍山入百里，崖断如杵臼。",
   "曾宫凭风回，岌嶪土囊口。",
   "立神扶栋梁，凿翠开户牖。",
   "其阳产灵芝，其阴宿牛斗。",
   "纷披长松倒，揭𡿗怪石走。",
   "哀猿啼一声，客泪迸林薮。",
   "荒哉隋家帝，制此今颓朽。",
   "向使国不亡，焉为巨唐有。",
   "虽无新增修，尚置官居守。",
   "巡非瑶水远，迹是雕墙后。",
   "我行属时危，仰望嗟叹久。",
   "天王守太白，驻马更搔首。"
  ],
  "title": "九成宫"
 },
 {
  "id": 1346,
  "author": "杜甫",
  "paragraphs": [
   "峥嵘赤云西，日脚下平地。",
   "柴门鸟雀噪，归客千里至。",
   "妻孥怪我在，惊定还拭泪。",
   "世乱遭飘荡，生还偶然遂。",
   "邻人满墙头，感叹亦歔欷。",
   "夜阑更秉烛，相对如梦寐。"
  ],
  "title": "羌村 一"
 },
 {
  "id": 1347,
  "author": "杜甫",
  "paragraphs": [
   "晚岁迫偷生，还家少欢趣。",
   "娇儿不离膝，畏我复却去。",
   "忆昔好追凉，故绕池边树。",
   "萧萧北风劲，抚事煎百虑。",
   "赖知禾黍收，已觉糟床注。",
   "如今足斟酌，且用慰迟暮。"
  ],
  "title": "羌村 二"
 },
 {
  "id": 1348,
  "author": "杜甫",
  "paragraphs": [
   "群鸡正乱叫，客至鸡鬬争。",
   "驱鸡上树木，始闻叩柴荆。",
   "父老四五人，问我久远行。",
   "手中各有携，倾榼浊复清。",
   "苦辞酒味薄，黍地无人耕。",
   "兵革既未息，儿童尽东征。",
   "请为父老歌，艰难块深情。",
   "歌罢仰天叹，四座泪纵横。"
  ],
  "title": "羌村 三"
 },
 {
  "id": 1349,
  "author": "杜甫",
  "paragraphs": [
   "偪仄何偪仄，我居巷南子巷北。",
   "可恨邻里间，十日不一见颜色。",
   "自从官马送还宫，行路难行涩如棘。",
   "我贫无乘非无足，昔者相过今不得。",
   "实不是爱微躯，又非关足无力。",
   "徒步翻愁官长怒，此心炯炯君应识。",
   "晓来急雨春风颠，睡美不闻钟鼓传。",
   "东家蹇驴许借我，泥滑不敢骑朝天。",
   "已令请急会通籍，男儿信命绝可怜。",
   "焉能终日心拳拳，忆君诵诗神凛然。",
   "辛夷始花亦已落，况我与子非壮年。",
   "街头酒价常苦贵，方外酒徒稀醉眠。",
   "速宜相就饮一斗，恰有三百青铜钱。"
  ],
  "title": "偪仄行赠毕曜"
 },
 {
  "id": 1350,
  "author": "杜甫",
  "paragraphs": [
   "代北有豪鹰，生子毛尽赤。",
   "渥洼骐骥儿，尤异是龙脊。",
   "李舟名父子，清峻流辈伯。",
   "人间好少年，不必须白皙。",
   "十五富文史，十八足宾客。",
   "十九授校书，二十声辉赫。",
   "众中每一见，使我潜动魄。",
   "自恐二男儿，辛勤养无益。",
   "乾元元年春，万姓始安宅。",
   "舟也衣彩衣，告我欲远适。",
   "倚门固有望，敛衽就行役。",
   "南登吟白华，已见楚山碧。",
   "蔼蔼咸阳都，冠盖日云积。",
   "何时太夫人，堂上会亲戚。",
   "汝翁草明光，天子正前席。",
   "归期岂烂漫，别意终感激。",
   "顾我蓬屋姿，谬通金闺籍。",
   "小来习性懒，晚节慵转剧。",
   "每愁悔吝作，如觉天地窄。",
   "羡君齿发新，行己能夕惕。",
   "临岐意颇切，对酒不能吃。",
   "回身视绿野，惨淡如荒泽。",
   "老雁春忍饥，哀号待枯麦。",
   "时哉高飞燕，绚练新羽翮。",
   "长云湿褒斜，汉水饶巨石。",
   "无令轩车迟，衰疾悲夙昔。"
  ],
  "title": "送李校书二十六韵"
 },
 {
  "id": 1351,
  "author": "杜甫",
  "paragraphs": [
   "中兴诸将收山东，捷书日报清昼同。",
   "河广传闻一苇过，胡危命在破竹中。",
   "祗残邺城不日得，独任朔方无限功。",
   "京师皆骑汗血马，回纥喂肉葡萄宫。",
   "已喜皇威清海岱，常思仙仗过崆峒。",
   "三年笛里关山月，万国兵前草木风。",
   "成王功大心转小，郭相谋深古来少。",
   "司徒清鉴悬明镜，尚书气与秋天杳。",
   "二三豪俊为时出，整顿乾坤济时了。",
   "东走无复忆鲈鱼，南飞觉有安巢鸟。",
   "青春复随冠冕入，紫禁正耐烟花绕。",
   "鹤禁通霄凤辇备，鸡鸣问寝龙楼晓。",
   "攀龙附凤势莫当，天下尽化为侯王。",
   "汝等岂知蒙帝力，时来不得夸身强。",
   "关中既留萧丞相，幕下复用张子房。",
   "张公一生江海客，身长九尺须眉苍。",
   "征起适遇风云会，扶颠始知筹策良。",
   "青袍白马更何有，后汉今周喜再昌。",
   "寸地尺天皆入贡，奇祥异瑞争来送。",
   "不知何国致白环，复道诸山得银瓮。",
   "隐士休歌紫芝曲，词人解撰河清颂。",
   "田家望望惜雨干，布谷处处催春种。",
   "淇上健儿归莫懒，城南思妇愁多梦。",
   "安得壮士挽天河，净洗甲兵长不用。"
  ],
  "title": "洗兵马"
 },
 {
  "id": 1352,
  "author": "杜甫",
  "paragraphs": [
   "北门天骄子，饱肉气勇决。",
   "高秋马肥健，挟矢射汉月。",
   "自古以为患，诗人厌薄伐。",
   "修德使其来，羁縻固不绝。",
   "胡为倾国至，出入暗金阙。",
   "中原有驱除，隐忍用此物。",
   "公主歌黄鹄，君王指白日。",
   "连云屯左辅，百里见积雪。",
   "长戟鸟休飞，哀笳曙幽咽。",
   "田家最恐惧，麦倒桑枝折。",
   "沙苑临清渭，泉香草丰洁。",
   "渡河不用船，千骑常撇烈。",
   "胡尘逾太行，杂种抵京室。",
   "花门既须留，原野转萧瑟。"
  ],
  "title": "留花门"
 },
 {
  "id": 1353,
  "author": "杜甫",
  "paragraphs": [
   "麟角凤觜世莫识，煎胶续弦奇自见。",
   "尚看王生抱此怀，在于甫也何由羡。",
   "且遇王生慰畴昔，素知贱子甘贫贱。",
   "酷见冻馁不足耻，多病沈年苦无健。",
   "王生怪我颜色恶，荅云伏枕艰难遍。",
   "疟疠三秋孰可忍，寒热百日相交战。",
   "头白眼暗坐有胝，肉黄皮皱命如线。",
   "惟生哀我未平复，为我力致美殽膳。",
   "遣人向市赊香粳，唤妇出房亲自馔。",
   "长安冬葅酸且绿，金城土酥静如练。",
   "兼求富豪且割鲜，密沽斗酒谐终宴。",
   "故人情义晚谁似，令我手脚轻欲漩。",
   "老马为驹信不虚，当时得意况深眷。",
   "但使残年饱吃饭，只愿无事常相见。"
  ],
  "title": "病后遇王倚饮赠歌"
 },
 {
  "id": 1354,
  "author": "杜甫",
  "paragraphs": [
   "疾风吹尘暗河县，行子隔手不相见。",
   "湖城城南一开眼，驻马偶识云卿面。",
   "向非刘颢为地主，懒回鞭辔成高宴。",
   "刘侯叹我携客来，置酒张灯促华馔。",
   "且将款曲终今夕，休语艰难尚酣战。",
   "照室红炉促曙光，萦窗素月垂文练。",
   "天开地裂长安陌，寒尽春生洛阳殿。",
   "岂知驱车复同轨，可惜刻漏随更箭。",
   "人生会合不可常，庭树鸡鸣泪如线。"
  ],
  "title": "湖城东遇孟云卿复归刘颢宅宿宴饮散因为醉歌"
 },
 {
  "id": 1355,
  "author": "杜甫",
  "paragraphs": [
   "姜侯设脍当严冬，昨日今日皆天风。",
   "河冻未渔不易得，凿冰恐侵河伯宫。",
   "饔人受鱼鲛人手，洗鱼磨刀鱼眼红。",
   "无声细下飞碎雪，有骨已剁觜春葱。",
   "偏劝腹腴愧年少，软炊香饭缘老翁。",
   "落砧何曾白纸湿，放箸未觉金盘空。",
   "新欢便饱姜侯德，清觞异味情屡极。",
   "东归贪路自觉难，欲别上马身无力。",
   "可怜为人好心事，于我见子真颜色。",
   "不恨我衰子贵时，怅望且为今相忆。"
  ],
  "title": "阌乡姜七少府设脍戏赠长歌"
 },
 {
  "id": 1356,
  "author": "杜甫",
  "paragraphs": [
   "去年行宫当太白，朝回君是同舍客。",
   "同心不减骨肉亲，每语见许文章伯。",
   "今日时清两京道，相逢苦觉人情好。",
   "昨夜邀欢乐更无，多才依旧能潦倒。"
  ],
  "title": "戏赠阌乡秦少公短歌"
 },
 {
  "id": 1357,
  "author": "杜甫",
  "paragraphs": [
   "丈人骏马名胡骝，前年避胡过金牛。",
   "回鞭却走见天子，朝饮汉水暮灵州。",
   "自矜胡骝奇绝代，乘出千人万人爱。",
   "一闻说尽急难材，转益愁向驽骀辈。",
   "头上锐耳批秋竹，脚下高蹄削寒玉。",
   "始知神龙别有种，不比俗马空多肉。",
   "洛阳大道时再清，累日喜得俱东行。",
   "凤臆龙鬐未易识，侧身注目长风生。"
  ],
  "title": "李鄠县丈人胡马行"
 },
 {
  "id": 1358,
  "author": "杜甫",
  "paragraphs": [
   "阴崖有苍鹰，养子黑柏颠。",
   "白蛇登其巢，吞噬恣朝餐。",
   "雄飞远求食，雌者鸣辛酸。",
   "力强不可制，黄口无半存。",
   "其父从西归，翻身入长烟。",
   "斯须领健鹘，痛愤寄所宣。",
   "斗上捩孤影，噭哮来九天。",
   "修鳞脱远枝，巨颡坼老拳。",
   "高空得蹭蹬，短草辞蜿蜒。",
   "折尾能一掉，饱肠皆已穿。",
   "生虽灭众雏，死亦垂千年。",
   "物情有报复，快意贵目前。",
   "兹实鸷鸟最，急难心炯然。",
   "功成失所往，用舍何其贤。",
   "近经潏水湄，此事樵夫传。",
   "飘萧觉素发，凛欲冲儒冠。",
   "人生许与分，只在顾盼间。",
   "聊为义鹘行，用激壮士肝。"
  ],
  "title": "义鹘"
 },
 {
  "id": 1359,
  "author": "杜甫",
  "paragraphs": [
   "高堂见生鹘，飒爽动秋骨。",
   "初惊无拘挛，何得立突兀。",
   "乃知画师妙，功刮造化窟。",
   "写作神骏姿，充君眼中物。",
   "鸟鹊满樛枝，轩然恐其出。",
   "侧脑看青霄，宁为众禽没。",
   "长翮如刀剑，人寰可超越。",
   "乾坤空峥嵘，粉墨且萧瑟。",
   "缅思云沙际，自有烟雾质。",
   "吾今意何伤，顾步独纡郁。"
  ],
  "title": "画鹘行"
 },
 {
  "id": 1360,
  "author": "杜甫",
  "paragraphs": [
   "东郊瘦马使我伤，骨骼硉兀如堵墙。",
   "绊之欲动转敧侧，此岂有意仍腾骧。",
   "细看六印带官字，众道三军遗路旁。",
   "皮干剥落杂泥滓，毛暗萧条连雪霜。",
   "去岁奔波逐余寇，骅骝不惯不得将。",
   "士卒多骑内厩马，惆怅恐是病乘黄。",
   "当时历块误一蹶，委弃非汝能周防。",
   "见人惨淡若哀诉，失主错莫无晶光。",
   "天寒远放雁为伴，日暮不收乌啄疮。",
   "谁家且养愿终惠，更试明年春草长。"
  ],
  "title": "瘦马行"
 },
 {
  "id": 1361,
  "author": "杜甫",
  "paragraphs": [
   "客行新安道，喧呼闻点兵。",
   "借问新安吏，县小更无丁。",
   "府帖昨夜下，次选中男行。",
   "中男绝短小，何以守王城。",
   "肥男有母送，瘦男独伶俜。",
   "白水暮东流，青山犹哭声。",
   "莫自使眼枯，收汝泪纵横。",
   "眼枯即见骨，天地终无情。",
   "我军取相州，日夕望其平。",
   "岂意贼难料，归军星散营。",
   "就粮近故垒，练卒依旧京。",
   "掘壕不到水，牧马役亦轻。",
   "况乃王师顺，抚养甚分明。",
   "送行勿泣血，仆射如父兄。"
  ],
  "title": "新安吏"
 },
 {
  "id": 1362,
  "author": "杜甫",
  "paragraphs": [
   "士卒何草草，筑城潼关道。",
   "大城铁不如，小城万丈余。",
   "借问潼关吏，修关还备胡。",
   "要我下马行，为我指山隅。",
   "连云列战格，飞鸟不能逾。",
   "胡来但自守，岂复忧西都。",
   "丈人视要处，窄狭容单车。",
   "艰难奋长戟，万古用一夫。",
   "哀哉桃林战，百万化为鱼。",
   "请嘱防关将，慎勿学哥舒。"
  ],
  "title": "潼关吏"
 },
 {
  "id": 1363,
  "author": "杜甫",
  "paragraphs": [
   "暮投石壕邨，有吏夜捉人。",
   "老翁逾墙走，老妇出门看。",
   "吏呼一何怒，妇啼一何苦。",
   "听妇前致词，三男邺城戍。",
   "一男附书致，二男新战死。",
   "存者且偷生，死者长已矣。",
   "室中更无人，惟有乳下孙。",
   "有孙母未去，出入无完裙。",
   "老妪力虽衰，请从吏夜归。",
   "急应河阳役，犹得备晨炊。",
   "夜久语声绝，如闻泣幽咽。",
   "天明登前途，独与老翁别。"
  ],
  "title": "石壕吏"
 },
 {
  "id": 1364,
  "author": "杜甫",
  "paragraphs": [
   "兔丝附蓬麻，引蔓故不长。",
   "嫁女与征夫，不如弃路旁。",
   "结发为妻子，席不煖君床。",
   "暮婚晨告别，无乃太匆忙。",
   "君行虽不远，守边赴河阳。",
   "妾身未分明，何以拜姑嫜。",
   "父母养我时，日夜令我藏。",
   "生女有所归，鸡狗亦得将。",
   "君今往死地，沈痛迫中肠。",
   "誓欲随君去，形势反苍黄。",
   "勿为新婚念，努力事戎行。",
   "妇人在军中，兵气恐不扬。",
   "自嗟贫家女，久致罗襦裳。",
   "罗襦不复施，对君洗红妆。",
   "仰视百鸟飞，大小必双翔。",
   "人事多错迕，与君永相望。"
  ],
  "title": "新婚别"
 },
 {
  "id": 1365,
  "author": "杜甫",
  "paragraphs": [
   "四郊未宁静，垂老不得安。",
   "子孙阵亡尽，焉用身独完。",
   "投杖出门去，同行为辛酸。",
   "幸有牙齿存，所悲骨髓干。",
   "男儿既介胄，长揖别上官。",
   "老妻卧路啼，岁暮衣裳单。",
   "孰知是死别，且复伤其寒。",
   "此去必不归，还闻劝加餐。",
   "土门壁甚坚，杏园度亦难。",
   "势异邺城下，纵死时犹宽。",
   "人生有离合，岂择衰老端。",
   "忆昔少壮日，迟回竟长叹。",
   "万国尽征戍，烽火被冈峦。",
   "积尸草木腥，流血川原丹。",
   "何乡为乐土，安敢尚盘桓。",
   "弃绝蓬室居，塌然摧肺肝。"
  ],
  "title": "垂老别"
 },
 {
  "id": 1366,
  "author": "杜甫",
  "paragraphs": [
   "寂寞天宝后，园庐但蒿藜。",
   "我里百余家，世乱各东西。",
   "存者无消息，死者为尘泥。",
   "贱子因阵败，归来寻旧蹊。",
   "人行见空巷，日瘦气惨凄。",
   "但对狐与狸，竖毛怒我啼。",
   "四邻何所有，一二老寡妻。",
   "宿鸟恋本枝，安辞且穷栖。",
   "方春独荷锄，日暮还灌畦。",
   "县吏知我至，召令习鼓鞞。",
   "虽从本州役，内顾无所携。",
   "近行止一身，远去终转迷。",
   "家乡既荡尽，远近理亦齐。",
   "永痛长病母，五年委沟谿。",
   "生我不得力，终身两酸嘶。",
   "人生无家别，何以为烝黎。"
  ],
  "title": "无家别"
 },
 {
  "id": 1367,
  "author": "杜甫",
  "paragraphs": [
   "夏日出东北，陵天经中街。",
   "朱光彻厚地，郁蒸何由开。",
   "上苍久无雷，无乃号令乖。",
   "雨降不濡物，良田起黄埃。",
   "飞鸟苦热死，池鱼涸其泥。",
   "万人尚流冗，举目唯蒿莱。",
   "至今大河北，化作虎与豺。",
   "浩荡想幽蓟，王师安在哉？",
   "对食不能餐，我心殊未谐。",
   "眇然贞观初，难与数子偕。"
  ],
  "title": "夏日叹"
 },
 {
  "id": 1368,
  "author": "杜甫",
  "paragraphs": [
   "永日不可暮，炎蒸毒我肠。",
   "安得万里风，飘飖吹我裳。",
   "昊天出华月，茂林延疏光。",
   "仲夏苦夜短，开轩纳微凉。",
   "虚明见纤毫，羽虫亦飞扬。",
   "物情无巨细，自适固其常。",
   "念彼荷戈士，穷年守边疆。",
   "何由一洗濯，执热互相望。",
   "竟夕击刁斗，喧声连万方。",
   "青紫虽被体，不如早还乡。",
   "北城悲笳发，鹳鹤号且翔。",
   "况复烦促倦，激烈思时康。"
  ],
  "title": "夏夜叹"
 },
 {
  "id": 1369,
  "author": "杜甫",
  "paragraphs": [
   "日月不相饶，节序昨夜隔。",
   "玄蝉无停号，秋燕已如客。",
   "平生独往愿，惆怅年半百。",
   "罢官亦由人，何事拘形役。"
  ],
  "title": "立秋后题"
 },
 {
  "id": 1370,
  "author": "杜甫",
  "paragraphs": [
   "陈留风俗衰，人物世不数。",
   "塞上得阮生，迥继先父祖。",
   "贫知静者性，自益毛发古。",
   "车马入邻家，蓬蒿翳环堵。",
   "清诗近道要，识子用心苦。",
   "寻我草径微，褰裳蹋寒雨。",
   "更议居远邨，避喧甘猛虎。",
   "足明箕颍客，荣贵如粪土。"
  ],
  "title": "贻阮隐居"
 },
 {
  "id": 1371,
  "author": "杜甫",
  "paragraphs": [
   "下马古战场，四顾但茫然。",
   "风悲浮云去，黄叶坠我前。",
   "朽骨穴蝼蚁，又为蔓草缠。",
   "故老行叹息，今人尚开边。",
   "汉虏互胜负，封疆不常全。",
   "安得廉耻将，三军同晏眠。"
  ],
  "title": "遣兴三首 一"
 },
 {
  "id": 1372,
  "author": "杜甫",
  "paragraphs": [
   "高秋登塞山，南望马邑州。",
   "降虏东击胡，壮健尽不留。",
   "穹庐莽牢落，上有行云愁。",
   "老弱哭道路，愿闻甲兵休。",
   "邺中事反复，死人积如丘。",
   "诸将已茅土，载驱谁与谋。"
  ],
  "title": "遣兴三首 二"
 },
 {
  "id": 1373,
  "author": "杜甫",
  "paragraphs": [
   "丰年孰云迟，甘泽不在早。",
   "耕田秋雨足，禾黍已映道。",
   "春苗九月交，颜色同日老。",
   "劝汝衡门士，忽悲尚枯槁。",
   "时来展材力，先后无丑好。",
   "但讶鹿皮翁，忘机对芳草。"
  ],
  "title": "遣兴三首 三"
 },
 {
  "id": 1374,
  "author": "杜甫",
  "paragraphs": [
   "昔谒华盖君，深求洞宫脚。",
   "玉棺已上天，白日亦寂莫。",
   "暮升艮岑顶，巾几犹未却。",
   "弟子四五人，入来泪俱落。",
   "余时游名山，发轫在远壑。",
   "良觌违夙愿，含凄向寥廓。",
   "林昏罢幽磬，竟夜伏石阁。",
   "王乔下天坛，微月映皓鹤。",
   "晨溪向虚𫘝，归径行已昨。",
   "岂辞青鞋胝，怅望金匕药。",
   "东蒙赴旧隐，尚忆同志乐。",
   "休事董先生，于今独萧索。",
   "胡为客关塞，道意久衰薄。",
   "妻子亦何人，丹砂负前诺。",
   "虽悲鬒发变，未忧筋力弱。",
   "扶藜望清秋，有兴入庐霍。"
  ],
  "title": "昔游"
 },
 {
  "id": 1375,
  "author": "杜甫",
  "paragraphs": [
   "孤云亦群游，神物有所归。",
   "麟凤在赤霄，何当一来仪。",
   "往与惠荀辈，中年沧洲期。",
   "天高无消息，弃我忽若遗。",
   "内惧非道流，幽人见瑕疵。",
   "洪涛隐语笑，鼓枻蓬莱池。",
   "崔嵬扶桑日，照耀珊瑚枝。",
   "风帆倚翠盖，暮把东皇衣。",
   "咽漱元和津，所思烟霞微。",
   "知名未足称，局促商山芝。",
   "五湖复浩荡，岁暮有余悲。"
  ],
  "title": "幽人"
 },
 {
  "id": 1376,
  "author": "杜甫",
  "paragraphs": [
   "绝代有佳人，幽居在空谷。",
   "自云良家子，零落依草木。",
   "关中昔丧败，兄弟遭杀戮。",
   "官高何足论，不得收骨肉。",
   "世情恶衰歇，万事随转烛。",
   "夫婿轻薄儿，新人已如玉。",
   "合昏尚知时，鸳鸯不独宿。",
   "但见新人笑，那闻旧人哭。",
   "在山泉水清，出山泉水浊。",
   "侍婢卖珠回，牵萝补茅屋。",
   "摘花不插发，采柏动盈匊。",
   "天寒翠袖薄，日暮倚修竹。"
  ],
  "title": "佳人"
 },
 {
  "id": 1377,
  "author": "杜甫",
  "paragraphs": [
   "跻险不自喧，出郊已清目。",
   "溪回日气暖，径转山田熟。",
   "鸟雀依茅茨，藩篱带松菊。",
   "如行武陵暮，欲问桃花宿。"
  ],
  "title": "赤谷西崦人家"
 },
 {
  "id": 1378,
  "author": "杜甫",
  "paragraphs": [
   "出郭眄细岑，披榛得微路。",
   "溪行一流水，曲折方屡渡。",
   "赞公汤休徒，好静心迹素。",
   "昨枉霞上作，盛论岩中趣。",
   "怡然共携手，恣意同远步。",
   "扪萝涩先登，陟𪩘眩反顾。",
   "要求阳冈暖，苦陟阴岭沍。",
   "惆怅老大藤，沈吟屈蟠树。",
   "卜居意未展，杖策回且暮。",
   "层巅余落日，早蔓已多露。"
  ],
  "title": "西枝邨寻置草堂地夜宿赞公土室二首 一"
 },
 {
  "id": 1379,
  "author": "杜甫",
  "paragraphs": [
   "天寒鸟已归，月出人更静。",
   "土室延白光，松门耿疏影。",
   "跻攀倦日短，语乐寄夜永。",
   "明燃林中薪，暗汲石底井。",
   "大师京国旧，德业天机秉。",
   "从来支许游，兴趣江湖迥。",
   "数奇谪关塞，道广存箕颍。",
   "何知戎马间，复接尘事屏。",
   "幽寻岂一路，远色有诸岭。",
   "晨光稍曚昽，更越西南顶。"
  ],
  "title": "西枝邨寻置草堂地夜宿赞公土室二首 二"
 },
 {
  "id": 1380,
  "author": "杜甫",
  "paragraphs": [
   "一昨陪锡杖，卜邻南山幽。",
   "年侵腰脚衰，未便阴崖秋。",
   "重冈北面起，竟日阳光留。",
   "茅屋买兼土，斯焉心所求。",
   "近闻西枝西，有谷杉黍稠。",
   "亭午颇和暖，石田又足收。",
   "当期塞雨干，宿昔齿疾瘳。",
   "裴回虎穴上，面势龙泓头。",
   "柴荆具茶茗，迳路通林丘。",
   "与子成二老，来往亦风流。"
  ],
  "title": "寄赞上人"
 },
 {
  "id": 1381,
  "author": "杜甫",
  "paragraphs": [
   "招提凭高冈，疏散连草莽。",
   "出泉枯柳根，汲引岁月古。",
   "石间见海眼，天畔萦水府。",
   "广深丈尺间，宴息敢轻侮。",
   "青白二小蛇，幽姿可时睹。",
   "如丝气或上，烂熳为云雨。",
   "山头到山下，凿井不尽土。",
   "取供十方僧，香美胜牛乳。",
   "北风起寒文，弱藻舒翠缕。",
   "明涵客衣净，细荡林影趣。",
   "何当宅下流，余润通药圃。",
   "三春湿黄精，一食生毛羽。"
  ],
  "title": "太平寺泉眼"
 },
 {
  "id": 1382,
  "author": "杜甫",
  "paragraphs": [
   "死别已吞声，生别常恻恻。",
   "江南瘴疠地，逐客无消息。",
   "故人入我梦，明我长相忆。",
   "恐非平生魂，路远不可测。",
   "魂来枫叶青，魂返关塞黑。",
   "君今在罗网，何以有羽翼。",
   "落月满屋梁，犹疑照颜色。",
   "水深波浪阔，无使蛟龙得。"
  ],
  "title": "梦李白二首 一"
 },
 {
  "id": 1383,
  "author": "杜甫",
  "paragraphs": [
   "浮云终日行，游子久不至。",
   "三夜频梦君，情亲见君意。",
   "告归常局促，苦道来不易。",
   "江湖多风波，舟楫恐失坠。",
   "出门搔白首，若负平生志。",
   "冠盖满京华，斯人独憔悴。",
   "孰云网恢恢，将老身反累。",
   "千秋万岁名，寂莫身后事。"
  ],
  "title": "梦李白二首 二"
 },
 {
  "id": 1384,
  "author": "杜甫",
  "paragraphs": [
   "天台隔三江，风浪无晨暮。",
   "郑公纵得归，老病不识路。",
   "昔如水上鸥，今如罝中兔。",
   "性命由他人，悲辛但狂顾。",
   "山鬼独一脚，蝮蛇长如树。",
   "呼号傍孤城，岁月谁与度。",
   "从来御魑魅，多为才名误。",
   "夫子嵇阮流，更被时俗恶。",
   "海隅微小吏，眼暗发垂素。",
   "黄帽映青袍，非供折腰具。",
   "平生一杯酒，见我故人遇。",
   "相望无所成，乾坤莽回互。"
  ],
  "title": "有怀台州郑十八司户"
 },
 {
  "id": 1385,
  "author": "杜甫",
  "paragraphs": [
   "蛰龙三冬卧，老鹤万里心。",
   "昔时贤俊人，未遇犹视今。",
   "嵇康不得死，孔明有知音。",
   "又如垅底松，用舍在所寻。",
   "大哉霜雪干，岁久为枯林。"
  ],
  "title": "遣兴五首 一"
 },
 {
  "id": 1386,
  "author": "杜甫",
  "paragraphs": [
   "昔者庞德公，未曾入州府。",
   "襄阳耆旧间，处士节独苦。",
   "岂无济时策，终竟畏罗罟。",
   "林茂鸟有归，水深鱼知聚。",
   "举家依鹿门，刘表焉得取。"
  ],
  "title": "遣兴五首 二"
 },
 {
  "id": 1387,
  "author": "杜甫",
  "paragraphs": [
   "我今日夜忧，诸弟各异方。",
   "不知死与生，何况道路长。",
   "避寇一分散，饥寒永相望。",
   "岂无柴门归，欲出畏虎狼。",
   "仰看云中雁，禽鸟亦有行。"
  ],
  "title": "遣兴五首 三"
 },
 {
  "id": 1388,
  "author": "杜甫",
  "paragraphs": [
   "蓬生非无根，漂荡随高风。",
   "天寒落万里，不复归本丛。",
   "客子念故宅，三年门巷空。",
   "怅望但烽火，戎车满关东。",
   "生涯能几何，常在羁旅中。"
  ],
  "title": "遣兴五首 四"
 },
 {
  "id": 1389,
  "author": "杜甫",
  "paragraphs": [
   "昔在洛阳时，亲友相追攀。",
   "送客东郊道，遨游宿南山。",
   "烟尘阻长河，树羽成皋间。",
   "回首载酒地，岂无一日还。",
   "丈夫贵壮健，惨戚非朱颜。"
  ],
  "title": "遣兴五首 五"
 },
 {
  "id": 1390,
  "author": "杜甫",
  "paragraphs": [
   "朔风飘胡雁，惨淡带砂砾。",
   "长林何萧萧，秋草萋更碧。",
   "北里富熏天，高楼夜吹笛。",
   "焉知南邻客，九月犹𫄨绤。"
  ],
  "title": "遣兴五首 一"
 },
 {
  "id": 1391,
  "author": "杜甫",
  "paragraphs": [
   "长陵锐头儿，出猎待明发。",
   "骍弓金爪镝，白马蹴微雪。",
   "未知所驰逐，但见暮光灭。",
   "归来悬两狼，门户有旌节。"
  ],
  "title": "遣兴五首 二"
 },
 {
  "id": 1392,
  "author": "杜甫",
  "paragraphs": [
   "漆有用而割，膏以明自煎。",
   "兰摧白露下，桂折秋风前。",
   "府中罗旧尹，沙道尚依然。",
   "赫赫萧京兆，今为时所怜。"
  ],
  "title": "遣兴五首 三"
 },
 {
  "id": 1393,
  "author": "杜甫",
  "paragraphs": [
   "猛虎凭其威，往往遭急缚。",
   "雷吼徒咆哮，枝撑已在脚。",
   "忽看皮寝处，无复睛闪烁。",
   "人有甚于斯，足以劝元恶。"
  ],
  "title": "遣兴五首 四"
 },
 {
  "id": 1394,
  "author": "杜甫",
  "paragraphs": [
   "朝逢富家葬，前后皆辉光。",
   "共指亲戚大，缌麻百夫行。",
   "送者各有死，不须羡其强。",
   "君看束练去，亦得归山冈。"
  ],
  "title": "遣兴五首 五"
 },
 {
  "id": 1395,
  "author": "杜甫",
  "paragraphs": [
   "天用莫如龙，有时系扶桑。",
   "顿辔海徒涌，神人身更长。",
   "性命苟不存，英雄徒自强。",
   "吞声勿复道，真宰意茫茫。"
  ],
  "title": "遣兴五首 一"
 },
 {
  "id": 1396,
  "author": "杜甫",
  "paragraphs": [
   "地用莫如马，无良复谁记。",
   "此日千里鸣，追风可君意。",
   "君看渥洼种，态与驽骀异。",
   "不杂蹄啮间，逍遥有能事。"
  ],
  "title": "遣兴五首 二"
 },
 {
  "id": 1397,
  "author": "杜甫",
  "paragraphs": [
   "陶潜避俗翁，未必能达道。",
   "观其著诗集，颇亦恨枯槁。",
   "达生岂是足，默识盖不早。",
   "有子贤与愚，何其挂怀抱。"
  ],
  "title": "遣兴五首 三"
 },
 {
  "id": 1398,
  "author": "杜甫",
  "paragraphs": [
   "贺公雅吴语，在位常清狂。",
   "上疏乞骸骨，黄冠归故乡。",
   "爽气不可致，斯人今则亡。",
   "山阴一茅宇，江海日凄凉。"
  ],
  "title": "遣兴五首 四"
 },
 {
  "id": 1399,
  "author": "杜甫",
  "paragraphs": [
   "吾怜孟浩然，裋褐即长夜。",
   "赋诗何必多，往往凌鲍谢。",
   "清江空旧鱼，春雨余甘蔗。",
   "每望东南云，令人几悲咤。"
  ],
  "title": "遣兴五首 五"
 },
 {
  "id": 1400,
  "author": "杜甫",
  "paragraphs": [
   "戚戚去故里，悠悠赴交河。",
   "公家有程期，亡命婴祸罗。",
   "君已富士境，开边一何多。",
   "弃绝父母恩，吞声行负戈。"
  ],
  "title": "前出塞九首 一"
 },
 {
  "id": 1401,
  "author": "杜甫",
  "paragraphs": [
   "出门日已远，不受徒旅欺。",
   "骨肉恩岂断，男儿死无时。",
   "走马脱辔头，手中挑青丝。",
   "捷下万仞冈，俯身试搴旗。"
  ],
  "title": "前出塞九首 二"
 },
 {
  "id": 1402,
  "author": "杜甫",
  "paragraphs": [
   "磨刀呜咽水，水赤刃伤手。",
   "欲轻肠断声，心绪乱已久。",
   "丈夫誓许国，愤惋复何有。",
   "功名图骐𬴊，战骨当速朽。"
  ],
  "title": "前出塞九首 三"
 },
 {
  "id": 1403,
  "author": "杜甫",
  "paragraphs": [
   "送徒既有长，远戍亦有身。",
   "生死向前去，不劳吏怒嗔。",
   "路逢相识人，附书与六亲。",
   "哀哉两决绝，不复同苦辛。"
  ],
  "title": "前出塞九首 四"
 },
 {
  "id": 1404,
  "author": "杜甫",
  "paragraphs": [
   "迢迢万余里，领我赴三军。",
   "军中异苦乐，主将宁尽闻。",
   "隔河见胡骑，倏忽数百群。",
   "我始为奴仆，几时树功勋。"
  ],
  "title": "前出塞九首 五"
 },
 {
  "id": 1405,
  "author": "杜甫",
  "paragraphs": [
   "挽弓当挽强，用箭当用长。",
   "射人先射马，擒贼先擒王。",
   "杀人亦有限，列国自有疆。",
   "苟能制侵陵，岂在多杀伤。"
  ],
  "title": "前出塞九首 六"
 },
 {
  "id": 1406,
  "author": "杜甫",
  "paragraphs": [
   "驱马天雨雪，军行入高山。",
   "迳危抱寒石，指落曾冰间。",
   "已去汉月远，何时筑城还。",
   "浮云暮南征，可望不可攀。"
  ],
  "title": "前出塞九首 七"
 },
 {
  "id": 1407,
  "author": "杜甫",
  "paragraphs": [
   "单于寇我垒，百里风尘昏。",
   "雄剑四五动，彼军为我奔。",
   "虏其名王归，系颈授辕门。",
   "潜身备行列，一胜何足论。"
  ],
  "title": "前出塞九首 八"
 },
 {
  "id": 1408,
  "author": "杜甫",
  "paragraphs": [
   "从军十年余，能无分寸功。",
   "众人贵苟得，欲语羞雷同。",
   "中原有鬬争，况在狄与戎。",
   "丈夫四方志，安可辞固穷。"
  ],
  "title": "前出塞九首 九"
 },
 {
  "id": 1409,
  "author": "杜甫",
  "paragraphs": [
   "男儿生世间，及壮当封侯。",
   "战伐有功业，焉能守旧丘。",
   "召募赴蓟门，军动不可留。",
   "千金买马鞭，百金装刀头。",
   "闾里送我行，亲戚拥道周。",
   "斑白居上列，酒酣进庶羞。",
   "少年别有赠，含笑看吴钩。"
  ],
  "title": "后出塞五首 一"
 },
 {
  "id": 1410,
  "author": "杜甫",
  "paragraphs": [
   "朝进东门营，暮上河阳桥。",
   "落日照大旗，马鸣风萧萧。",
   "平沙列万幕，部伍各见招。",
   "中天悬明月，令严夜寂寥。",
   "悲笳数声动，壮士惨不骄。",
   "借问大将谁，恐是霍嫖姚。"
  ],
  "title": "后出塞五首 二"
 },
 {
  "id": 1411,
  "author": "杜甫",
  "paragraphs": [
   "古人重守边，今人重高勋。",
   "岂知英雄主，出师亘长云。",
   "六合已一家，四夷且孤军。",
   "遂使貔虎士，奋身勇所闻。",
   "拔剑击大荒，日收胡马群。",
   "誓开玄冥北，持以奉吾君。"
  ],
  "title": "后出塞五首 三"
 },
 {
  "id": 1412,
  "author": "杜甫",
  "paragraphs": [
   "献凯日继踵，两蕃静无虞。",
   "渔阳豪侠地，击鼓吹笙竽。",
   "云帆转辽海，粳稻来东吴。",
   "越罗与楚练，照耀舆台躯。",
   "主将位益崇，气骄凌上都。",
   "边人不敢议，议者死路衢。"
  ],
  "title": "后出塞五首 四"
 },
 {
  "id": 1413,
  "author": "杜甫",
  "paragraphs": [
   "我本良家子，出师亦多门。",
   "将骄益愁思，身贵不足论。",
   "跃马二十年，恐辜明主恩。",
   "坐见幽州骑，长驱河洛昏。",
   "中夜间道归，故里但空邨。",
   "恶名幸脱免，穷老无儿孙。"
  ],
  "title": "后出塞五首 五"
 },
 {
  "id": 1414,
  "author": "杜甫",
  "paragraphs": [
   "百川日东流，客去亦不息。",
   "我生苦漂荡，何时有终极。",
   "赞公释门老，放逐来上国。",
   "还为世尘婴，颇带憔悴色。",
   "杨枝晨在手，豆子雨已熟。",
   "是身如浮云，安可限南北。",
   "异县逢旧友，初忻写胸臆。",
   "天长关塞寒，岁暮饥冻逼。",
   "野风吹征衣，欲别向曛黑。",
   "马嘶思故枥，归鸟尽敛翼。",
   "古来聚散地，宿昔长荆棘。",
   "相看俱衰年，出处各努力。"
  ],
  "title": "别赞上人"
 },
 {
  "id": 1415,
  "author": "杜甫",
  "paragraphs": [
   "青溪合冥莫，神物有显晦。",
   "龙依积水蟠，窟压万丈内。",
   "跼步凌垠堮，侧身下烟霭。",
   "前临洪涛宽，却立苍石大。",
   "山色一径尽，崖绝两壁对。",
   "削成根虚无，倒影垂澹瀩。",
   "黑如湾澴底，清见光炯碎。",
   "孤云倒来深，飞鸟不在外。",
   "高萝成帷幄，寒木累旌旆。",
   "远川曲通流，嵌窦潜泄濑。",
   "造幽无人境，发兴自我辈。",
   "告归遗恨多，将老斯游最。",
   "闭藏修鳞蛰，出入巨石碍。",
   "何事暑天过，快意风雨㑹。"
  ],
  "title": "万丈潭"
 },
 {
  "id": 1416,
  "author": "杜甫",
  "paragraphs": [
   "寒城朝烟澹，山谷落叶赤。",
   "阴风千里来，吹汝江上宅。",
   "鹍鸡号枉渚，日色傍阡陌。",
   "借问持斧翁，几年长沙客。",
   "哀哀失木狖，矫矫避弓翮。",
   "亦知故乡乐，未敢思夙昔。",
   "昔在凤翔都，共通金闺籍。",
   "天子犹蒙尘，东郊暗长戟。",
   "兵家忌间谍，此辈常接迹。",
   "台中领举劾，君必慎剖析。",
   "不忍杀无辜，所以分白黑。",
   "上官权许与，失意见迁斥。",
   "仲尼甘旅人，向子识损益。",
   "朝廷非不知，闭口休叹息。",
   "余时忝诤臣，丹陛实咫尺。",
   "相看受狼狈，至死难塞责。",
   "行迈心多违，出门无与适。",
   "于公负明义，惆怅头更白。"
  ],
  "title": "两当县吴十侍御江上宅"
 },
 {
  "id": 1417,
  "author": "杜甫",
  "paragraphs": [
   "我衰更懒拙，生事不自谋。",
   "无食问乐土，无衣思南州。",
   "汉源十月交，天气凉如秋。",
   "草木未黄落，况闻山水幽。",
   "栗亭名更佳，下有良田畴。",
   "充肠多薯蓣，崖蜜亦易求。",
   "密竹复冬笋，清池可方舟。",
   "虽伤旅寓远，庶遂平生游。",
   "此邦俯要冲，实恐人事稠。",
   "应接非本性，登临未销忧。",
   "谿谷无异石，塞田始微收。",
   "岂复慰老夫，惘然难久留。",
   "日色隐孤戍，乌啼满城头。",
   "中宵驱车去，饮马寒塘流。",
   "磊落星月高，苍茫云雾浮。",
   "大哉乾坤内，吾道长悠悠。"
  ],
  "title": "发秦州"
 },
 {
  "id": 1418,
  "author": "杜甫",
  "paragraphs": [
   "天寒霜雪繁，游子有所之。",
   "岂但岁月暮，重来未有期。",
   "晨发赤谷亭，险艰方自兹。",
   "乱石无改辙，我车已载脂。",
   "山深苦多风，落日童穉饥。",
   "悄然邨墟迥，烟火何由追。",
   "贫病转零落，故乡不可思。",
   "常恐死道路，永为高人嗤。"
  ],
  "title": "赤谷"
 },
 {
  "id": 1419,
  "author": "杜甫",
  "paragraphs": [
   "山风吹游子，缥缈乘险绝。",
   "峡形藏堂隍，壁色立积铁。",
   "径摩穹苍蟠，石与厚地裂。",
   "修纤无垠竹，嵌空太始雪。",
   "威迟哀壑底，徒旅惨不悦。",
   "水寒长冰横，我马骨正折。",
   "生涯抵弧矢，盗贼殊未灭。",
   "飘蓬逾三年，回首肝肺热。"
  ],
  "title": "铁堂峡"
 },
 {
  "id": 1420,
  "author": "杜甫",
  "paragraphs": [
   "卤中草木白，青者官盐烟。",
   "官作既有程，煮盐烟在川。",
   "汲井岁榾榾，出车日连连。",
   "自公斗三百，转致斛六千。",
   "君子慎止足，小人苦喧阗。",
   "我何良叹嗟，物理固自然。"
  ],
  "title": "盐井"
 },
 {
  "id": 1421,
  "author": "杜甫",
  "paragraphs": [
   "行迈日悄悄，山谷势多端。",
   "云门转绝岸，积阻霾天寒。",
   "寒硖不可度，我实衣裳单。",
   "况当仲冬交，溯沿增波澜。",
   "野人寻烟语，行子傍水餐。",
   "此生免荷殳，未敢辞路难。"
  ],
  "title": "寒硖"
 },
 {
  "id": 1422,
  "author": "杜甫",
  "paragraphs": [
   "身危适他州，勉强终劳苦。",
   "神伤山行深，愁破崖寺古。",
   "婵娟碧鲜净，萧摵寒箨聚。",
   "回回山根水，冉冉松上雨。",
   "泄云蒙清晨，初日翳复吐。",
   "朱甍半光炯，户牖粲可数。",
   "拄策忘前期，出萝已亭午。",
   "冥冥子规叫，微径不复取。"
  ],
  "title": "法镜寺"
 },
 {
  "id": 1423,
  "author": "杜甫",
  "paragraphs": [
   "塞外苦厌山，南行道弥恶。",
   "冈峦相经亘，云水气参错。",
   "林迥硖角来，天窄壁面削。",
   "磎西五里石，奋怒向我落。",
   "仰看日车侧，俯恐坤轴弱。",
   "魑魅啸有风，霜霰浩漠漠。",
   "昨忆逾陇坂，高秋视吴岳。",
   "东笑莲华卑，北知崆峒薄。",
   "超然侔壮观，已谓殷寥廓。",
   "突兀犹趁人，及兹叹冥莫。"
  ],
  "title": "青阳峡"
 },
 {
  "id": 1424,
  "author": "杜甫",
  "paragraphs": [
   "细泉兼轻冰，沮洳栈道湿。",
   "不辞辛苦行，迫此短景急。",
   "石门雪云隘，古镇峰峦集。",
   "旌竿暮惨淡，风水白刃涩。",
   "胡马屯成皋，防虞此何及。",
   "嗟尔远戍人，山寒夜中泣。"
  ],
  "title": "龙门镇"
 },
 {
  "id": 1425,
  "author": "杜甫",
  "paragraphs": [
   "熊罴哮我东，虎豹号我西。",
   "我后鬼长啸，我前狨又啼。",
   "天寒昏无日，山远道路迷。",
   "驱车石龛下，仲冬见虹蜺。",
   "伐竹者谁子，悲歌上云梯。",
   "为官采美箭，五岁供梁齐。",
   "苦云直簳尽，无以充提携。",
   "奈何渔阳骑，飒飒惊烝黎。"
  ],
  "title": "石龛"
 },
 {
  "id": 1426,
  "author": "杜甫",
  "paragraphs": [
   "连峰积长阴，白日递隐见。",
   "飕飕林响交，惨惨石壮变。",
   "山分积草岭，路异明水县。",
   "旅泊吾道穷，衰年岁时倦。",
   "卜居尚百里，休驾投诸彦。",
   "邑有佳主人，情如已会面。",
   "来书语绝妙，远客惊深眷。",
   "食蕨不愿余，茅茨眼中见。"
  ],
  "title": "积草岭"
 },
 {
  "id": 1427,
  "author": "杜甫",
  "paragraphs": [
   "朝行青泥上，暮在青泥中。",
   "泥泞非一时，版筑劳人功。",
   "不畏道途永，乃将汩没同。",
   "白马为铁骊，小儿成老翁。",
   "哀猿透却坠，死鹿力所穷。",
   "寄语北来人，后来莫匆匆。"
  ],
  "title": "泥功山"
 },
 {
  "id": 1428,
  "author": "杜甫",
  "paragraphs": [
   "亭亭凤凰台，北对西康州。",
   "西伯今寂寞，凰声亦悠悠。",
   "山峻路绝踪，石林气高浮。",
   "安得万丈梯，为君上上头。",
   "恐有无母雏，饥寒日啾啾。",
   "我能剖心出，饮啄慰孤愁。",
   "心以当竹实，炯然无外求。",
   "血以当醴泉，岂徒比清流。",
   "所贵王者瑞，敢辞微命休。",
   "坐看彩翮长，举意八极周。",
   "自天衔瑞图，飞下十二楼。",
   "图以奉至尊，凤以垂鸿猷。",
   "再光中兴业，一洗苍生忧。",
   "深衷正为此，群盗何淹留。"
  ],
  "title": "凤凰台"
 },
 {
  "id": 1429,
  "author": "杜甫",
  "paragraphs": [
   "有客有客字子美，白头乱发垂过耳。",
   "岁拾橡栗随狙公，天寒日暮山谷里。",
   "中原无书归不得，手脚冻皴皮肉死。",
   "鸣呼一歌兮歌已哀，悲风为我从天来。"
  ],
  "title": "乾元中寓居同谷县作歌七首 一"
 },
 {
  "id": 1430,
  "author": "杜甫",
  "paragraphs": [
   "长镵长镵白木柄，我生托子以为命。",
   "黄精无苗山雪盛，短衣数挽不掩胫。",
   "此时与子空归来，男呻女吟四壁静。",
   "鸣呼二歌兮歌始放，邻里为我色惆怅。"
  ],
  "title": "乾元中寓居同谷县作歌七首 二"
 },
 {
  "id": 1431,
  "author": "杜甫",
  "paragraphs": [
   "有弟有弟在远方，三人各瘦何人强。",
   "生别展转不相见，胡尘暗天道路长。",
   "东飞驾鹅后鹙鸧，安得送我置汝旁。",
   "鸣呼三歌兮歌三发，汝归何处收兄骨。"
  ],
  "title": "乾元中寓居同谷县作歌七首 三"
 },
 {
  "id": 1432,
  "author": "杜甫",
  "paragraphs": [
   "有妹有妹在钟离，良人早殁诸孤痴。",
   "长淮浪高蛟龙怒，十年不见来何时。",
   "扁舟欲往箭满眼，杳杳南国多旌旗。",
   "鸣呼四歌兮歌四奏，林猿为我啼清昼。"
  ],
  "title": "乾元中寓居同谷县作歌七首 四"
 },
 {
  "id": 1433,
  "author": "杜甫",
  "paragraphs": [
   "四山多风溪水急，寒雨飒飒枯树湿。",
   "黄蒿古城云不开，白狐跳梁黄狐立。",
   "我生何为在穷谷，中夜起坐万感集。",
   "鸣呼五歌兮歌正长，魂招不来归故乡。"
  ],
  "title": "乾元中寓居同谷县作歌七首 五"
 },
 {
  "id": 1434,
  "author": "杜甫",
  "paragraphs": [
   "南有龙兮在山湫，古木巃嵷枝相樛。",
   "木叶黄落龙正蛰，蝮蛇东来水上游。",
   "我行怪此安敢出，拔剑欲斩且复休。",
   "鸣呼六歌兮歌思迟，溪壑为我回春姿。"
  ],
  "title": "乾元中寓居同谷县作歌七首 六"
 },
 {
  "id": 1435,
  "author": "杜甫",
  "paragraphs": [
   "男儿生不成名身已老，三年饥走荒山道。",
   "长安卿相多少年，富贵应须致身早。",
   "山中儒生旧相识，但话宿昔伤怀抱。",
   "鸣呼七歌兮悄终曲，仰视皇天白日速。"
  ],
  "title": "乾元中寓居同谷县作歌七首 七"
 },
 {
  "id": 1436,
  "author": "杜甫",
  "paragraphs": [
   "贤有不黔突，圣有不煖席。",
   "况我饥愚人，焉能尚安宅。",
   "始来兹山中，休驾喜地僻。",
   "奈何迫物累，一岁四行役。",
   "忡忡去绝境，杳杳更远适。",
   "停骖龙潭云，回首白崖石。",
   "临岐别数子，握手泪再滴。",
   "交情无旧深，穷老多惨戚。",
   "平生懒拙意，偶值栖遁迹。",
   "去住与愿违，仰惭林间翮。"
  ],
  "title": "发同谷县"
 },
 {
  "id": 1437,
  "author": "杜甫",
  "paragraphs": [
   "首路栗亭西，尚想凤皇邨。",
   "季冬携童穉，辛苦赴蜀门。",
   "南登木皮岭，艰险不易论。",
   "汗流被我体，祁寒为之暄。",
   "远岫争辅佐，千岩自崩奔。",
   "始知五岳外，别有他山尊。",
   "仰干塞大明，俯入裂厚坤。",
   "再闻虎豹鬬，屡跼风水昏。",
   "高有废阁道，摧折如短辕。",
   "下有冬青林，石上走长根。",
   "西崖特秀发，焕若灵芝繁。",
   "润聚金碧气，清无沙土痕。",
   "忆观昆仑图，目击悬圃存。",
   "对此欲何适，默伤垂老魂。"
  ],
  "title": "木皮岭"
 },
 {
  "id": 1438,
  "author": "杜甫",
  "paragraphs": [
   "畏途随长江，渡口下绝岸。",
   "差池上舟楫，杳窕入云汉。",
   "天寒荒野外，日暮中流半。",
   "我马向北嘶，山猿饮相唤。",
   "水清石礧礧，沙白滩漫漫。",
   "迥然洗愁辛，多病一疏散。",
   "高壁抵嵚崟，洪涛越凌乱。",
   "临风独回首，揽辔复三叹。"
  ],
  "title": "白沙渡"
 },
 {
  "id": 1439,
  "author": "杜甫",
  "paragraphs": [
   "山行有常程，中夜尚未安。",
   "微月没已久，崖倾路何难。",
   "大江动我前，汹若溟渤宽。",
   "篙师暗理楫，歌笑轻波澜。",
   "霜浓木石滑，风急手足寒。",
   "入舟已千忧，陟𪩘仍万盘。",
   "迥眺积水外，始知众星干。",
   "远游令人瘦，衰疾惭加餐。"
  ],
  "title": "水会渡"
 },
 {
  "id": 1440,
  "author": "杜甫",
  "paragraphs": [
   "土门山行窄，微径缘秋毫。",
   "栈云兰干峻，梯石结构牢。",
   "万壑攲疏林，积阴带奔涛。",
   "寒日外澹泊，长风中怒号。",
   "歇鞍在地底，始觉所历高。",
   "往来杂坐卧，人马同疲劳。",
   "浮生有定分，饥饱岂可逃。",
   "叹息谓妻子，我何随汝曹。"
  ],
  "title": "飞仙阁"
 },
 {
  "id": 1441,
  "author": "杜甫",
  "paragraphs": [
   "五盘虽云险，山色佳有余。",
   "仰凌栈道细，俯映江木疏。",
   "地僻无网罟，水清反多鱼。",
   "好鸟不妄飞，野人半巢居。",
   "喜见淳朴俗，坦然心神舒。",
   "东郊尚格鬬，巨猾何时除。",
   "故乡有弟妹，流落随丘墟。",
   "成都万事好，岂若归吾庐。"
  ],
  "title": "五盘"
 },
 {
  "id": 1442,
  "author": "杜甫",
  "paragraphs": [
   "清江下龙门，绝壁无尺土。",
   "长风驾高浪，浩浩自太古。",
   "危途中萦盘，仰望垂线缕。",
   "滑石攲谁凿，浮梁袅相拄。",
   "目眩陨杂花，头风吹过雨。",
   "百年不敢料，一坠那得取。",
   "饱闻经瞿塘，足见度大庾。",
   "终身历艰险，恐惧从此数。"
  ],
  "title": "龙门阁"
 },
 {
  "id": 1443,
  "author": "杜甫",
  "paragraphs": [
   "季冬日已长，山晚半天赤。",
   "蜀道多早花，江间饶奇石。",
   "石柜曾波上，临虚荡高壁。",
   "清晖回群鸥，暝色带远客。",
   "羁栖负幽意，感叹向绝迹。",
   "信甘孱懦婴，不独冻馁迫。",
   "优游谢康乐，放浪陶彭泽。",
   "吾衰未自安，谢尔性所适。"
  ],
  "title": "石柜阁"
 },
 {
  "id": 1444,
  "author": "杜甫",
  "paragraphs": [
   "青冥寒江渡，驾竹为长桥。",
   "竿湿烟漠漠，江永风萧萧。",
   "连笮动袅娜，征衣飒飘飖。",
   "急流鸨鹢散，绝岸鼋鼍骄。",
   "西辕自兹异，东逝不可要。",
   "高通荆门路，阔会沧海潮。",
   "孤光隐顾眄，游子怅寂寥。",
   "无以洗心胸，前登但山椒。"
  ],
  "title": "桔柏渡"
 },
 {
  "id": 1445,
  "author": "杜甫",
  "paragraphs": [
   "惟天有设险，剑门天下壮。",
   "连山抱西南，石角皆北向。",
   "两崖崇墉倚，刻画城郭状。",
   "一夫怒临关，百万未可傍。",
   "珠玉走中原，岷峨气凄怆。",
   "三皇五帝前，鸡犬各相放。",
   "后王尚柔远，职贡道已丧。",
   "至今英雄人，高视见霸王。",
   "幷吞与割据，极力不相让。",
   "吾将罪真宰，意欲铲叠嶂。",
   "恐此复偶然，临风默惆怅。"
  ],
  "title": "剑门"
 },
 {
  "id": 1446,
  "author": "杜甫",
  "paragraphs": [
   "鹿头何亭亭，是日慰饥渴。",
   "连山西南断，俯见千里豁。",
   "游子出京华，剑门不可越。",
   "及兹险阻尽，始喜原野阔。",
   "殊方昔三分，霸气曾间发。",
   "天下今一家，云端失双阙。",
   "悠然想扬马，继起名硉兀。",
   "有文令人伤，何处埋尔骨。",
   "纡余脂膏地，惨淡豪侠窟。",
   "仗钺非老臣，宣风岂专达。",
   "冀公柱石姿，论道邦国活。",
   "斯人亦何幸，公镇逾岁月。"
  ],
  "title": "鹿头山"
 },
 {
  "id": 1447,
  "author": "杜甫",
  "paragraphs": [
   "君不见益州城西门，陌上石笋双高蹲。",
   "古来相传是海眼，苔藓蚀尽波涛痕。",
   "雨多往往得瑟瑟此事恍惚难明论。",
   "恐是昔时卿相墓，立石为表今仍存。",
   "惜哉俗态好蒙蔽，亦如小臣媚至尊。",
   "政化错迕失大体，坐看倾危受厚恩。",
   "嗟尔石笋擅虚名，后来未识犹骏奔。",
   "安得壮士掷天外，使人不疑见本根。"
  ],
  "title": "石笋行"
 },
 {
  "id": 1448,
  "author": "杜甫",
  "paragraphs": [
   "君不见秦时蜀太守，刻石立作三犀牛。",
   "自古虽有厌胜法，天生江水向东流。",
   "蜀人矜夸一千载，泛溢不近张仪楼。",
   "今年灌口损户口，此事或恐为神羞。",
   "终藉堤防出众力，高拥木石当清秋。",
   "先王作法皆正道，鬼怪何得参人谋。",
   "嗟尔三犀不经济，缺讹只与长川逝。",
   "但见元气常调和，自免洪涛恣凋瘵。",
   "安得壮士提天纲，再平水土犀奔茫。"
  ],
  "title": "石犀行"
 },
 {
  "id": 1449,
  "author": "杜甫",
  "paragraphs": [
   "君不见昔日蜀天子，化作杜鹃似老乌。",
   "寄巢生子不自啄，群鸟至今与哺雏。",
   "虽同君臣有旧礼，骨肉满眼身羁孤。",
   "业工窜伏深树里，四月五月偏号呼。",
   "其声哀痛口流血，所诉何事常区区。",
   "尔岂摧残始发愤，羞带羽翮伤形愚。",
   "苍天变化谁料得，万事反复何所无。",
   "万事反复何所无，岂忆当殿群臣趋。"
  ],
  "title": "杜鹃行"
 },
 {
  "id": 1450,
  "author": "杜甫",
  "paragraphs": [
   "大师铜梁秀，籍籍名家孙。",
   "呜呼先博士，炳灵精气奔。",
   "惟昔武皇后，临轩御乾坤。",
   "多士尽儒冠，墨客蔼云屯。",
   "当时上紫殿，不独卿相尊。",
   "世传闾丘笔峻极逾昆仑。",
   "凤藏丹宵暮，龙去白水浑。",
   "青荧雪岭东，碑碣旧制存。",
   "斯文散都邑，高价越玙璠。",
   "晚看作者意，妙绝与谁论。",
   "吾祖诗冠古，同年蒙主恩。",
   "豫章夹日月，岁久空深根。",
   "小子思疏阔，岂能达词门。",
   "穷愁一挥泪，相遇即诸昆。",
   "我住锦官城，兄居祇树图。",
   "地近慰旅愁，往来当丘樊。",
   "天涯歇滞雨，粳稻卧不翻。",
   "漂然薄游倦，始与道侣敦。",
   "景晏步修廊，而无车马喧。",
   "夜阑接软语，落月如金盆。",
   "漠漠世界黑，驱车争夺繁。",
   "惟有摩尼珠，可照浊水源。"
  ],
  "title": "赠蜀僧闾丘师兄"
 },
 {
  "id": 1451,
  "author": "杜甫",
  "paragraphs": [
   "落景下高堂，进州泛回溪。",
   "谁谓筑居小，未尽乔木西。",
   "远郊信荒僻，秋色有余凄。",
   "练练峰上雪，纤纤云表霓。",
   "童戏左右岸，罟弋毕提携。",
   "翻倒荷芰乱，指挥径路迷。",
   "得鱼已割鳞，采藕不洗泥。",
   "人情逐鲜美，物贱事已睽。",
   "吾邨蔼暝姿，异舍鸡亦栖。",
   "萧条欲何适，出处无可齐。",
   "衣上见新月，霜中登故畦。",
   "浊醪自初熟，东城多鼓鼙。"
  ],
  "title": "泛溪"
 },
 {
  "id": 1452,
  "author": "杜甫",
  "paragraphs": [
   "韦侯别我有所适，知我怜君画无敌。",
   "戏拈秃笔埽骅骝，歘见骐𬴊出东壁。",
   "一匹龁草一匹嘶，坐看千里当霜蹄。",
   "时危安得真致此，与人同生亦同死。"
  ],
  "title": "题壁画马歌"
 },
 {
  "id": 1453,
  "author": "杜甫",
  "paragraphs": [
   "十日画一水，五日画一石。",
   "能事不受相促迫，王宰始肯留真迹。",
   "壮哉昆仑方壶图，挂君高堂之素壁。",
   "巴陵洞庭日本东，赤岸水与银河通，中有云气随飞龙。",
   "舟人渔子入浦溆，山木尽亚洪涛风。",
   "尤工远势古莫比，咫尺应须论万里。",
   "焉得幷州快剪刀，剪取吴松半江水。"
  ],
  "title": "戏题画山水图歌"
 },
 {
  "id": 1454,
  "author": "杜甫",
  "paragraphs": [
   "老夫清晨梳白头，玄都道士来相访。",
   "握发呼儿延入户，手提新画青松障。",
   "障子松林静杳冥，凭轩忽若无丹青。",
   "阴崖却承霜雪干，偃盖反走虬龙形。",
   "老夫平生好奇古，对此兴与精灵聚。",
   "已知仙客意相亲，更觉良工心独苦。",
   "松下丈人巾屦同，偶坐似是商山翁。",
   "怅望聊歌紫芝曲，时危惨淡来悲风。"
  ],
  "title": "题李尊师松树障子歌"
 },
 {
  "id": 1455,
  "author": "杜甫",
  "paragraphs": [
   "天下几人画古松，毕宏已老韦偃少。",
   "绝笔长风起纤末，满堂动色嗟神妙。",
   "两株惨裂苔藓皮，屈铁交错回高枝，白摧朽骨龙虎死。",
   "黑入太阴雷雨垂，松根胡僧憩寂寞。",
   "庞眉皓首无住著，偏袒右肩露双脚。",
   "叶里松子僧前落，韦侯韦侯数相见。",
   "我有一匹好东绢，重之不减锦绣段。",
   "已命拂拭光凌乱，请公放笔为直干。"
  ],
  "title": "戏为双松图歌"
 },
 {
  "id": 1456,
  "author": "杜甫",
  "paragraphs": [
   "赤县官曹拥材杰，软裘快马当冰雪。",
   "长安苦寒谁独悲，杜陵野老骨欲折。",
   "南山豆苗早荒秽，青门瓜地新冻裂。",
   "乡里儿童项领成，朝廷故旧礼数绝。",
   "自然弃掷与时异，况乃疏顽临事拙。",
   "饥卧动即向一旬，敝裘何啻联百结。",
   "君不见空墙日色晚，此老无声泪垂血。"
  ],
  "title": "投简成华两县诸子"
 },
 {
  "id": 1457,
  "author": "杜甫",
  "paragraphs": [
   "君不见徐卿二子生绝奇，感应吉梦相追随。",
   "孔子释氏亲抱送，并是天上麒麟儿。",
   "大儿九龄色清澈，秋水为神玉为骨。",
   "小儿五岁气食牛，满堂宾客皆回头。",
   "吾知徐公百不忧，积善衮衮生公侯。",
   "丈夫生儿有如此二雏者，名位岂肯悲微休。"
  ],
  "title": "徐卿二子歌"
 },
 {
  "id": 1458,
  "author": "杜甫",
  "paragraphs": [
   "有柏生崇冈，童童状车盖。",
   "偃蹙龙虎姿，主当风云会。",
   "神明依正直，故老多再拜。",
   "岂知千年根，中路颜色坏。",
   "出非不得地，蟠据亦高大。",
   "岁寒忽无凭，日夜柯叶改。",
   "丹凤领九雏，哀鸣翔其外。",
   "鸱鸮志意满，养子穿穴内。",
   "客从何乡来，伫立久吁怪。",
   "静求元精理，浩荡难倚赖。"
  ],
  "title": "病柏"
 },
 {
  "id": 1459,
  "author": "杜甫",
  "paragraphs": [
   "群橘少生意，虽多亦奚为。",
   "惜哉结实小，酸涩如棠棃。",
   "剖之尽蠹虫，采掇爽其宜。",
   "纷然不适口，岂只存其皮。",
   "萧萧半死叶，未忍别故枝。",
   "玄冬霜雪积，况乃回风吹。",
   "尝闻蓬莱殿，罗列潇湘姿。",
   "此物岁不稔，玉食失光辉。",
   "寇盗尚凭陵，当君减膳时。",
   "汝病是天意，吾谂罪有司。",
   "忆昔南海使，奔腾献荔支。",
   "百马死山谷，到今耆旧悲。"
  ],
  "title": "病橘"
 },
 {
  "id": 1460,
  "author": "杜甫",
  "paragraphs": [
   "蜀门多棕榈，高者十八九。",
   "其皮割剥甚，虽众亦易朽。",
   "徒布如云叶，青黄岁寒后。",
   "交横集斧斤，凋丧先蒲柳。",
   "伤时苦军乏，一物官尽取。",
   "嗟尔江汉人，生成复何有。",
   "有同枯棕木，使我沈叹久。",
   "死者即已休，生者何自守。",
   "啾啾黄雀啅，侧见寒蓬走。",
   "念尔形影干，摧残没藜莠。"
  ],
  "title": "枯棕"
 },
 {
  "id": 1461,
  "author": "杜甫",
  "paragraphs": [
   "楩柟枯峥嵘，乡党皆莫记。",
   "不知几百岁，惨惨无生意。",
   "上枝摩皇天，下根蟠厚地。",
   "巨围雷霆坼，万孔虫蚁萃。",
   "冻雨落流胶，冲风夺佳气。",
   "白鹄遂不来，天鸡为愁思。",
   "犹含栋梁具，无复霄汉志。",
   "良工古昔少，识者出涕泪。",
   "种榆水中央，成长何容易。",
   "截承金露盘，袅袅不自畏。"
  ],
  "title": "枯柟"
 },
 {
  "id": 1462,
  "author": "杜甫",
  "paragraphs": [
   "百草竞春华，丽春应最胜。",
   "少须好颜色，多漫枝条賸。",
   "纷纷桃李枝，处处总能移。",
   "如何贵此重，却怕有人知。"
  ],
  "title": "丽春"
 },
 {
  "id": 1463,
  "author": "杜甫",
  "paragraphs": [
   "自为青城客，不唾青城地。",
   "为爱丈人山，丹梯近幽意。",
   "丈人祠西佳气浓，缘云拟住最高峰。",
   "埽除白发黄精在，君看他时冰雪容。"
  ],
  "title": "丈人山"
 },
 {
  "id": 1464,
  "author": "杜甫",
  "paragraphs": [
   "忆年十五心尚孩，健如黄犊走复来。",
   "庭前八月棃枣熟，一日上树能千回。",
   "即今倏忽已五十，坐卧只多少行立。",
   "强将笑语供主人，悲见生涯百忧集。",
   "入门依旧四壁空，老妻睹我颜色同。",
   "痴儿未知父子礼，叫怒索饭啼门东。"
  ],
  "title": "百忧集行"
 },
 {
  "id": 1465,
  "author": "杜甫",
  "paragraphs": [
   "成都猛将有花卿，学语小儿知姓名。",
   "用如快鹘风火生，见贼唯多身始轻。",
   "绵州副使著柘黄，我卿埽除即日平。",
   "子章髑髅血糢糊，手提掷还崔大夫。",
   "李侯重有此节度，人道我卿绝世无。"
  ],
  "title": "戏作花卿歌"
 },
 {
  "id": 1466,
  "author": "杜甫",
  "paragraphs": [
   "窦侍御，骥之子，凤之雏。",
   "年未三十忠义俱，骨鲠绝代无。",
   "炯如一段清冰出万壑，置在迎风寒露之玉壶。",
   "蔗浆归厨金碗冻，洗涤烦热足以宁君躯。",
   "政用疏通合典则，戚联豪贵耽文儒。",
   "兵革未息人未苏，天子亦念西南隅。",
   "吐蕃凭陵气颇麤，窦氏检察应时须。",
   "运粮绳桥壮士喜，斩木火井穷猿呼。",
   "八州刺史思一战，三城守边却可图。",
   "此行入奏计未小，密奉贤旨恩宜殊。",
   "绣衣春当霄汉立，彩服日向庭闱趋。",
   "省郎京尹必俯拾，江花未落还成都。",
   "江花未落还成都，肯访浣花老翁无。",
   "为君酤酒满眼酤，与奴白饭马青刍。"
  ],
  "title": "入奏行赠西山检察使窦侍御"
 },
 {
  "id": 1467,
  "author": "杜甫",
  "paragraphs": [
   "倚江柟树草堂前，故老相传二百年。",
   "诛茅卜居总为此，五月髣髴闻寒蝉。",
   "东南飘风动地至，江翻石走流云气。",
   "干排雷雨犹力争，根断泉源岂天意。",
   "沧波老树性所爱，浦上童童一青盖。",
   "野客频留惧雪霜，行人不过听竽籁。",
   "虎倒龙颠委榛棘，泪痕血点垂胸臆。",
   "我有新诗何处吟，草堂自此无颜色。"
  ],
  "title": "柟树为风雨所拔叹"
 },
 {
  "id": 1468,
  "author": "杜甫",
  "paragraphs": [
   "八月秋高风怒号，卷我屋上三重茅。",
   "茅飞度江洒江郊，高者挂罥长林梢。",
   "下者飘转沈塘坳，南邨群童欺我老无力。",
   "忍能对面为盗贼，公然抱茅入竹去。",
   "唇焦口燥呼不得，归来倚仗自叹息。",
   "俄顷风定云墨色，秋天漠漠向昏黑。",
   "布衾多年冷似铁，骄儿恶卧踏里裂。",
   "床床屋漏无干处，雨脚如麻未断绝。",
   "自经丧乱少睡眠，长夜沾湿何由彻。",
   "安得广厦千万间，大庇天下寒士俱欢颜。",
   "风雨不动安如山，呜呼！何时眼前突兀见此屋？",
   "吾庐独破受冻死亦足。"
  ],
  "title": "茅屋为秋风所破歌"
 },
 {
  "id": 1469,
  "author": "杜甫",
  "paragraphs": [
   "西蜀冬不雪，春农尚嗷嗷。",
   "上天回哀眷，朱夏云郁陶。",
   "执热乃沸鼎，纤𫄨成缊袍。",
   "风雷飒万里，霈泽施蓬蒿。",
   "敢辞茅苇漏，已喜黍豆高。",
   "三日无行人，二江声怒号。",
   "流恶邑里清，矧兹远江皋。",
   "荒庭步鹳鹤，隐几望波涛。",
   "沈疴聚药饵，顿忘所进劳。",
   "则知润物功，可以贷不毛。",
   "阴色静陇亩，劝耕自官曹。",
   "四邻耒耜出，何必吾家操。"
  ],
  "title": "大雨"
 },
 {
  "id": 1470,
  "author": "杜甫",
  "paragraphs": [
   "当时浣花桥，溪水才尺余。",
   "白石明可把，水中有行车。",
   "秋夏忽泛溢，岂惟入吾庐。",
   "蛟龙亦狼狈，况是鳖与鱼。",
   "兹晨已半落，归路跬步疏。",
   "马嘶未敢动，前有深填淤。",
   "青青屋东麻，散乱床上书。",
   "不意远山雨，夜来复何如。",
   "我游都市间，晚憩必邨墟。",
   "乃知久行客，终日思其居。"
  ],
  "title": "溪涨"
 },
 {
  "id": 1471,
  "author": "杜甫",
  "paragraphs": [
   "元年建巳月，郎有焦校书。",
   "自夸足膂力，能骑生马驹。",
   "一朝被马踏，唇裂版齿无。",
   "壮心不肯已，欲得东擒胡。"
  ],
  "title": "戏赠友二首 一"
 },
 {
  "id": 1472,
  "author": "杜甫",
  "paragraphs": [
   "元年建巳月，官有王司直。",
   "马惊折左臂，骨折面如墨。",
   "驽骀漫深泥，何不避雨色。",
   "劝君休叹恨，未必不为福。"
  ],
  "title": "戏赠友二首 二"
 },
 {
  "id": 1473,
  "author": "杜甫",
  "paragraphs": [
   "步屧随春风，邨邨自花柳。",
   "田翁逼社日，邀我尝春酒。",
   "酒酣夸新尹，畜眼未见有。",
   "回头指大男，渠是弓弩手。",
   "名在飞骑籍，长番岁时久。",
   "前日放营农，辛苦救衰朽。",
   "差料死则已，誓不举家走。",
   "今年大作社，拾遗能住否。",
   "叫妇开大缾，盆中为吾取。",
   "感此气扬扬，须知风化首。",
   "语多虽杂乱，说尹终在口。",
   "朝来偶然出，自卯将及酉。",
   "久客惜人情，如何拒邻叟。",
   "高声索果栗，欲起时被肘。",
   "指挥过无礼，未觉邨野丑。",
   "月出遮我留，仍嗔问升斗。"
  ],
  "title": "遭田父泥饮美严中丞"
 },
 {
  "id": 1474,
  "author": "杜甫",
  "paragraphs": [
   "春旱天地昏，日色赤如血。",
   "农事都已休，兵戈况骚屑。",
   "巴人困军须，恸哭厚土热。",
   "沧江夜来雨，真宰罪一雪。",
   "谷根小苏息，沴气终不灭。",
   "何由见宁岁，解我忧思结。",
   "峥嵘群山云，交会未断绝。",
   "安得鞭雷公，滂沱洗吴越。"
  ],
  "title": "喜雨"
 },
 {
  "id": 1475,
  "author": "杜甫",
  "paragraphs": [
   "渔阳突骑犹精锐，赫赫雍王都节制。",
   "猛将飘然恐后时，本朝不入非高计。",
   "禄山北筑雄武城，旧防败走归其营。",
   "系书请问燕耆旧，今日何须十万兵。"
  ],
  "title": "渔阳"
 },
 {
  "id": 1476,
  "author": "杜甫",
  "paragraphs": [
   "天边老人归未得，日暮东临大江哭。",
   "陇右河源不种田，胡骑羌兵入巴蜀。",
   "洪涛滔天风拔木，前飞秃鹙后鸿鹄。",
   "九度附书向洛阳，十年骨肉无消息。"
  ],
  "title": "天边行"
 },
 {
  "id": 1477,
  "author": "杜甫",
  "paragraphs": [
   "大麦干枯小麦黄，妇女行泣夫走藏。",
   "东至集壁西梁洋，问谁腰镰胡与羌。",
   "岂无蜀兵三千人，部领辛苦江山长。",
   "安得如鸟有羽翅，托身白云还故乡。"
  ],
  "title": "大麦行"
 },
 {
  "id": 1478,
  "author": "杜甫",
  "paragraphs": [
   "苦战身死马将军，自云伏波之子孙。",
   "干戈未定失壮士，使我叹恨伤精魂。",
   "去年江南讨狂贼，临江把臂再难得。",
   "别时孤云今不飞，时独看云泪横臆。"
  ],
  "title": "苦战行"
 },
 {
  "id": 1479,
  "author": "杜甫",
  "paragraphs": [
   "去秋涪江木落时，臂枪走马谁家儿。",
   "到今不知白骨处，部曲有去皆无归。",
   "遂州城中汉节在，遂州城外巴人稀。",
   "战场冤魂每夜哭，空令野营猛士悲。"
  ],
  "title": "去秋行"
 },
 {
  "id": 1480,
  "author": "杜甫",
  "paragraphs": [
   "赤骥顿长缨，非无万里姿。",
   "悲鸣泪至地，为问驭者谁。",
   "凤凰从东来，何意复高飞。",
   "竹花不结实，念子忍朝饥。",
   "古时君臣合，可以物理推。",
   "贤人识定分，进退固其宜。"
  ],
  "title": "述古三首 一"
 },
 {
  "id": 1481,
  "author": "杜甫",
  "paragraphs": [
   "市人日中集，于利竞锥刀。",
   "置膏烈火上，哀哀自煎熬。",
   "农人望岁稔，相率除蓬蒿。",
   "所务谷为本，邪赢无乃劳。",
   "舜举十六相，身尊道何高。",
   "秦时任商鞅，法令如牛毛。"
  ],
  "title": "述古三首 二"
 },
 {
  "id": 1482,
  "author": "杜甫",
  "paragraphs": [
   "汉光得天下，祚永固有开。",
   "岂惟高祖圣，功自萧曹来。",
   "经纶中兴业，何代无长才。",
   "吾慕寇邓勋，济时信良哉。",
   "耿贾亦宗臣，羽翼共裴回。",
   "休运终四百，图画在云台。"
  ],
  "title": "述古三首 三"
 },
 {
  "id": 1483,
  "author": "杜甫",
  "paragraphs": [
   "绵州江水之东津，鲂鱼鱍鱍色胜银。",
   "渔人漾舟沈大网，截江一拥数百鳞。",
   "众鱼常才尽却弃，赤鲤腾出如有神。",
   "潜龙无声老蛟怒，回风飒飒吹沙尘。",
   "饔子左右挥双刀，脍飞金盘白雪高。",
   "徐州秃尾不足忆，汉阴槎头远遁逃。",
   "鲂鱼肥美知第一，既饱欢娱亦萧瑟。",
   "君不朝来割素鬐，咫尺波涛永相失。"
  ],
  "title": "观打鱼歌"
 },
 {
  "id": 1484,
  "author": "杜甫",
  "paragraphs": [
   "苍江鱼子清晨集，设网提纲万鱼急。",
   "能者操舟疾若风，撑突波涛挺叉入。",
   "小鱼脱漏不可记，半死半生犹戢戢。",
   "大鱼伤损皆垂头，屈强泥沙有时立。",
   "东津观鱼已再来，主人罢鲙还倾杯。",
   "日暮蛟龙改窟穴，山根鳣鲔随云雷。",
   "干戈兵革鬬未止，凤凰麒麟安在哉？",
   "吾徒胡为纵此乐，暴殄天物圣所哀。"
  ],
  "title": "又观打鱼"
 },
 {
  "id": 1485,
  "author": "杜甫",
  "paragraphs": [
   "绵州州府何磊落，显庆年中越王作。",
   "孤城西北起高楼，碧瓦朱甍照城郭。",
   "楼下长江百丈清，山头落日半轮明。",
   "君王旧迹今人赏，转见千秋万古情。"
  ],
  "title": "越王楼歌"
 },
 {
  "id": 1486,
  "author": "杜甫",
  "paragraphs": [
   "左绵公馆清江𣸣，海棕一株高入云。",
   "龙鳞犀甲相错落，苍棱白皮十抱文。",
   "自是众木乱纷纷，海棕焉知身出群。",
   "移栽北辰不可得，时有西域胡僧识。"
  ],
  "title": "海棕行"
 },
 {
  "id": 1487,
  "author": "杜甫",
  "paragraphs": [
   "楚公画鹰鹰戴角，杀气森森到幽朔。",
   "观者贪愁掣臂飞，画师不是无心学。",
   "此鹰写真在左绵，却嗟真骨遂虚传。",
   "梁间燕雀休惊怕，亦未抟空上九天。"
  ],
  "title": "姜楚公画角鹰歌"
 },
 {
  "id": 1488,
  "author": "杜甫",
  "paragraphs": [
   "我行入东川，十步一回首。",
   "城都乱罢气萧飒，浣花草堂亦何有。",
   "梓中豪俊大者谁，本州从事知名久。",
   "把臂开尊饮我酒，酒酣击剑蛟龙吼。",
   "乌帽拂尘青螺粟，紫衣将炙绯衣走。",
   "铜盘烧蜡光吐日，夜如何其初促膝。",
   "黄昏始扣主人门，谁谓俄顷胶在漆。",
   "万事尽付形骸外，百年未见欢娱毕。",
   "神倾意豁真佳士，久客多忧今愈疾。",
   "高视乾坤又可愁，一躯交态同悠悠。",
   "垂老遇君未恨晚，似君须向古人求。"
  ],
  "title": "相逢歌赠严二别驾"
 },
 {
  "id": 1489,
  "author": "杜甫",
  "paragraphs": [
   "山行落日下绝壁，西望千山万山赤。",
   "树枝有鸟乱鸣时，暝色无人独归客。",
   "马惊不忧深谷坠，草动只怕长弓射。",
   "安得更似开元中，道路即今多拥隔。"
  ],
  "title": "光禄坂行"
 },
 {
  "id": 1490,
  "author": "杜甫",
  "paragraphs": [
   "涪右众山内，金华紫崔嵬。",
   "上有蔚蓝天，垂光抱琼台。",
   "系舟接绝壁，杖策穷萦回。",
   "四顾俯层巅，澹然川谷开。",
   "雪岭日色死，霜鸿有余哀。",
   "焚香玉女跪，雾里仙人来。",
   "陈公读书堂，石柱仄青苔。",
   "悲风为我起，激烈伤雄才。"
  ],
  "title": "冬到金华山观因得故拾遗陈公学堂遗迹"
 },
 {
  "id": 1491,
  "author": "杜甫",
  "paragraphs": [
   "拾遗平昔居，大屋尚修椽。",
   "悠扬荒山日，惨淡故园烟。",
   "位下曷足伤，所贵者圣贤。",
   "有才继骚雅，哲匠不比肩。",
   "公生扬马后，名与日月悬。",
   "同游英俊人，多秉辅佐权。",
   "彦昭超玉价，郭振起通泉。",
   "到今素壁滑，洒翰银钩连。",
   "盛事会一时，此堂岂千年。",
   "终古立忠义，感遇有遗编。"
  ],
  "title": "陈拾遗故宅"
 },
 {
  "id": 1492,
  "author": "杜甫",
  "paragraphs": [
   "野寺隐乔木，山僧高下居。",
   "石门日色异，绛气横扶疏。",
   "窈窕入风磴，长芦纷卷舒。",
   "庭前猛虎卧，遂得文公庐。",
   "俯视万家邑，烟尘对阶除。",
   "吾师雨花外，不下十年余。",
   "长者自布金，禅龛只晏如。",
   "大珠脱玷翳，白月当空虚。",
   "甫也南北人，芜蔓少耘锄。",
   "久遭诗酒污，何事忝簪裾。",
   "王侯与蝼蚁，同尽随丘墟。",
   "愿闻第一义，回向心地初。",
   "金篦刮眼膜，价重百车渠。",
   "无生有汲引，兹理傥吹嘘。"
  ],
  "title": "谒文公上方"
 },
 {
  "id": 1493,
  "author": "杜甫",
  "paragraphs": [
   "丈人屋上乌，人好乌亦好。",
   "人生意气豁，不在相逢早。",
   "南京乱初定，所向邑枯槁。",
   "游子无根株，茅斋付秋草。",
   "东征下月峡，挂席穷海岛。",
   "万里须十金，妻孥未相保。",
   "苍茫风尘际，蹭蹬骐𬴊老。",
   "志士怀感伤，心胸已倾倒。"
  ],
  "title": "奉赠射洪李四丈"
 },
 {
  "id": 1494,
  "author": "杜甫",
  "paragraphs": [
   "将老忧贫窭，筋力岂能及。",
   "征途乃侵星，得使诸病入。",
   "鄙人寡道气，在困无独立。",
   "俶装逐徒旅，达曙凌险涩。",
   "寒日出雾迟，清江转山急。",
   "仆夫行不进，驽马若维絷。",
   "汀洲稍疏散，风景开怏悒。",
   "空慰所尚怀，终非曩游集。",
   "衰颜偶一破，胜事难屡挹。",
   "茫然阮籍途，更洒杨朱泣。"
  ],
  "title": "早发射洪县南途中作"
 },
 {
  "id": 1495,
  "author": "杜甫",
  "paragraphs": [
   "溪行衣自湿，亭午气始散。",
   "冬温蚊蚋在，人远凫鸭乱。",
   "登顿生曾阴，攲倾出高岸。",
   "驿楼衰柳侧，县郭轻烟畔。",
   "一川何绮丽，尽目穷壮观。",
   "山色远寂寞，江光夕滋漫。",
   "伤时愧孔父，去国同王粲。",
   "我生苦飘零，所历有嗟叹。"
  ],
  "title": "通泉驿南去通泉县十五里山水作"
 },
 {
  "id": 1496,
  "author": "杜甫",
  "paragraphs": [
   "豪俊初未遇，其迹或脱略。",
   "代公尉通泉，放意何自若。",
   "及夫登衮冕，直气森喷薄。",
   "磊落见异人，岂伊常情度。",
   "定策神龙后，宫中翕清廓。",
   "俄顷辨尊亲，指挥存顾托。",
   "群公有惭色，王室无削弱。",
   "迥出名臣上，丹青照台阁。",
   "我行得遗迹，池馆皆疏凿。",
   "壮公临事断，顾步涕横落。",
   "高咏宝剑篇，神交付冥漠。"
  ],
  "title": "过郭代公故宅"
 },
 {
  "id": 1497,
  "author": "杜甫",
  "paragraphs": [
   "少保有古风，得之陕郊篇。",
   "惜哉功名忤，但见书画传。",
   "我游梓州东，遗迹涪江边。",
   "画藏青莲界，书入金榜悬。",
   "仰看垂露姿，不崩亦不骞。",
   "郁郁三大字，蛟龙岌相缠。",
   "又挥西方变，发地扶屋椽。",
   "惨淡壁飞动，到今色未填。",
   "此行叠壮观，郭薛俱才贤。",
   "不知百载后，谁复来通泉。"
  ],
  "title": "观薛稷少保书画壁"
 },
 {
  "id": 1498,
  "author": "杜甫",
  "paragraphs": [
   "薛公十一鹤，皆写青田真。",
   "画色久欲尽，苍然犹出尘。",
   "低昂各有意，磊落如长人。",
   "佳此志气远，岂惟粉墨新。",
   "万里不以力，群游森会神。",
   "威迟白凤态，非是仓庚邻。",
   "高堂未倾覆，常得慰嘉宾。",
   "曝露墙壁外，终嗟风雨频。",
   "赤霄有真骨，耻饮洿池津。",
   "冥冥任所往，脱略谁能驯。"
  ],
  "title": "通泉县署屋壁后薛少保画鹤"
 },
 {
  "id": 1499,
  "author": "杜甫",
  "paragraphs": [
   "姚公美政谁与俦，不减昔时陈太丘。",
   "邑中上客有柱史，多暇日陪骢马游。",
   "东山高顶罗珍羞，下顾城郭销我忧。",
   "清江白日落欲尽，复携美人登彩舟。",
   "笛声愤怨哀中流，妙舞逶迤夜未休。",
   "灯前往往大鱼出，听曲低昂如有求。",
   "三更风起寒浪涌，取乐喧呼觉船重。",
   "满空星河光破碎，四座宾客色不动。",
   "请公临深莫相违，回船罢酒上马归。",
   "人生欢会岂有极，无使霜过沾人衣。"
  ],
  "title": "陪王侍御同登东山最高顶宴姚通泉晚携酒泛江"
 },
 {
  "id": 1500,
  "author": "杜甫",
  "paragraphs": [
   "使君意气凌青霄，忆昨欢娱常见招。",
   "细马时鸣金騕袅，佳人屡出董骄饶。",
   "东流江水西飞燕，可惜春光不相见。",
   "愿携王赵两红颜，再骋肌肤如素练。",
   "通泉百里近梓州，请公一来开我愁。",
   "舞处重看花满面，尊前还有锦缠头。"
  ],
  "title": "春日戏题恼郝使君兄"
 },
 {
  "id": 1501,
  "author": "杜甫",
  "paragraphs": [
   "王郎酒酣拔剑斫地歌莫哀，我能拔尔抑塞磊落之奇才。",
   "豫章翻风白日动，鲸鱼跋浪沧溟开。",
   "且脱佩剑休裴回，西得诸侯櫂锦水。",
   "欲向何门趿珠履，仲宣楼头春色深。",
   "青眼高歌望吾子，眼中之人吾老矣。"
  ],
  "title": "短歌行赠王郎司直"
 },
 {
  "id": 1502,
  "author": "杜甫",
  "paragraphs": [
   "前者途中一相见，人事经年记君面。",
   "后生相动何寂寥，君有长才不贫贱。",
   "君今起柁春江流，余亦沙边具小舟。",
   "幸为达书贤府主，江花未尽会江楼。"
  ],
  "title": "短歌行送祁录事归合州因寄苏使君"
 },
 {
  "id": 1503,
  "author": "杜甫",
  "paragraphs": [
   "中军待上客，令肃事有恒。",
   "前驱入宝地，祖帐飘金绳。",
   "南陌既留欢，兹山亦深登。",
   "清闻树杪磬，远谒云端僧。",
   "回策匪新岸，所攀仍旧藤。",
   "耳激洞门飙，目存寒谷冰。",
   "出尘閟轨躅，毕景遗炎蒸。",
   "永愿坐长夏，将衰栖大乘。",
   "羁旅惜宴会，艰难怀友朋。",
   "劳生共几何，离恨兼相仍。"
  ],
  "title": "陪章留后惠义寺饯嘉州崔都督赴州"
 },
 {
  "id": 1504,
  "author": "杜甫",
  "paragraphs": [
   "我来入蜀门，岁月亦已久。",
   "岂惟长儿童，自觉成老丑。",
   "常恐性坦率，失身为杯酒。",
   "近辞痛饮徒，折节万夫后。",
   "昔如纵壑鱼，今如丧家狗。",
   "既无游方恋，行止复何有。",
   "相逢半新故，取别随薄厚。",
   "不意青草湖，扁舟落吾手。",
   "眷眷章梓州，开筵俯高柳。",
   "楼前出骑马，帐下罗宾友。",
   "健儿簸红旗，此乐或难朽。",
   "日车隐昆仑，鸟雀噪户牖。",
   "波涛未足畏，三峡徒雷吼。",
   "所忧盗贼多，重见衣冠走。",
   "中原消息断，黄屋今安否。",
   "终作适荆蛮，安排用庄叟。",
   "随云拜东皇，挂席上南斗。",
   "有使即寄书，无使长回首。"
  ],
  "title": "将适吴楚留别章使君留后兼幕府诸公得柳字"
 },
 {
  "id": 1505,
  "author": "杜甫",
  "paragraphs": [
   "野寺根石壁，诸龛遍崔嵬。",
   "前佛不复辨，百身一莓苔。",
   "虽有古殿存，世尊亦尘埃。",
   "如闻龙象泣，足令信者哀。",
   "使君骑紫马，捧拥从西来。",
   "树羽静千里，临江久裴回。",
   "山僧衣蓝缕，告诉栋梁摧。",
   "公为顾宾徒，咄嗟檀施开。",
   "吾知多罗树，却倚莲华台。",
   "诸天必欢喜，鬼物无嫌猜。",
   "以兹抚士卒，孰曰非周才。",
   "穷子失净处，高人忧祸胎。",
   "岁晏风破肉，荒林寒可回。",
   "思量入道苦，自哂同婴孩。"
  ],
  "title": "山寺"
 },
 {
  "id": 1506,
  "author": "杜甫",
  "paragraphs": [
   "棕拂且薄陋，岂知身效能。",
   "不堪代白羽，有足除苍蝇。",
   "荧荧金错刀，擢擢朱丝蝇。",
   "非独颜色好，亦用顾盼称。",
   "吾老抱疾病，家贫卧炎蒸。",
   "咂肤倦扑灭，赖尔甘服膺。",
   "物微世竞弃，义在谁肯征。",
   "三岁清秋至，未敢阙缄藤。"
  ],
  "title": "棕拂子"
 },
 {
  "id": 1507,
  "author": "杜甫",
  "paragraphs": [
   "江心蟠石生桃竹，苍波喷浸尺度足。",
   "斩根削皮如紫玉，江妃水仙惜不得。",
   "梓潼使君开一束，满堂宾客皆叹息。",
   "怜我老病赠两茎，出入爪甲铿有声。",
   "老夫复欲东南征，乘涛鼓枻白帝城。",
   "路幽必为鬼神夺，拔剑或与蛟龙争。",
   "重为告曰，杖兮！杖兮！尔之生也甚正直，慎勿见水踊跃学变化为龙。",
   "使我不得尔之扶持，灭迹于君山湖上之青峰。",
   "噫！风尘澒洞兮豺虎𫜪人，忽失双杖兮吾将曷从。"
  ],
  "title": "桃竹杖引赠章留后"
 },
 {
  "id": 1508,
  "author": "杜甫",
  "paragraphs": [
   "我生性放诞，雅欲逃自然。",
   "嗜酒爱风竹，卜居必林泉。",
   "遭乱到蜀江，卧疴遣所便。",
   "诛茅初一亩，广地方连延。",
   "经营上元始，断手宝应年。",
   "敢谋土木丽，自觉面势坚。",
   "台亭随高下，敞豁当清川。",
   "虽有会心侣，数能同钓船。",
   "干戈未偃息，安得酣歌眠。",
   "蛟龙无定窟，黄鹄摩苍天。",
   "古来达士志，宁受外物牵。",
   "顾惟鲁钝姿，岂识悔吝先。",
   "偶携老妻去，惨淡凌风烟。",
   "事迹无固必，幽贞愧双全。",
   "尚念四小松，蔓草易拘缠。",
   "霜骨不甚长，永为邻里怜。"
  ],
  "title": "寄题江外草堂"
 },
 {
  "id": 1509,
  "author": "杜甫",
  "paragraphs": [
   "国初已来画鞍马，神妙独数江都王。",
   "将军得名三十载，人间又见真乘黄。",
   "曾貌先帝照夜白，龙池十日飞霹雳。",
   "内府殷红马脑碗，倢伃传诏才人索。",
   "碗赐将军拜舞归，轻纨细绮相追飞。",
   "贵戚权门得笔迹，始觉屏障生光辉。",
   "昔日太宗拳毛䯄，近时郭家师子花。",
   "今之新图有二马，复令识者久叹嗟。",
   "此皆骑战一敌万，缟素漠漠开风沙。",
   "其余七匹亦殊绝，迥若寒空动烟雪。",
   "霜蹄蹴踏长楸间，马官厮养森成列。",
   "可怜九马争神骏，顾视清高气深稳。",
   "借问苦心爱者谁，后有韦讽前支遁。",
   "忆昔巡幸新丰宫，翠华拂天来向东。",
   "腾骧磊落三万匹，皆与此图筋骨同。",
   "自从献宝朝河宗，无复射蛟江水中。",
   "君不见金粟堆前松柏里，龙媒去尽鸟呼风。"
  ],
  "title": "韦讽录事宅观曹将军画马图"
 },
 {
  "id": 1510,
  "author": "杜甫",
  "paragraphs": [
   "国步犹艰难，兵革未衰息。",
   "万方哀嗷嗷，十载供军食。",
   "庶官务割剥，不暇忧反侧。",
   "诛求何多门，贤者贵为德。",
   "韦生富春秋，洞彻有清识。",
   "操持纪纲地，喜见朱丝直。",
   "当令豪夺吏，自此无颜色。",
   "必若救疮痍，先应去蟊贼。",
   "挥泪临大江，高天意凄恻。",
   "行行树佳政，慰我深相忆。"
  ],
  "title": "送韦讽上阆州录事参军"
 },
 {
  "id": 1511,
  "author": "杜甫",
  "paragraphs": [
   "将军魏武之子孙，于今为庶为清门。",
   "英雄割据虽已矣，文彩风流犹尚存。",
   "学书初学卫夫人，但恨无过王右军。",
   "丹青不知老将至，富贵于我如浮云。",
   "开元之中常引见，承恩数上南熏殿。",
   "凌烟功臣少颜色，将军下笔开生面。",
   "良相头上进贤冠，猛将腰间大羽箭。",
   "褒公鄂公毛发动英姿飒爽来酣战。",
   "先帝天马玉花骢，画工如山貌不同。",
   "是日牵来赤墀下，迥立阊阖生长风。",
   "诏谓将军拂绢素，意匠惨淡经营中。",
   "斯须九重真龙出，一洗万古凡马空。",
   "玉花却在御榻上，榻上庭前屹相向。",
   "至尊含笑催赐金，圉人太仆皆惆怅。",
   "弟子韩干早入室，亦能画马穷殊相。",
   "干惟画肉不画骨，忍使骅骝气凋丧。",
   "将军画善盖有神，必逢佳士亦写真。",
   "即今飘泊干戈际，屡貌寻常行路人。",
   "途穷反遭俗眼白，世上未有如公贫。",
   "但看古来盛名下，终日坎𡒄缠其身。"
  ],
  "title": "丹青引赠曹将军霸"
 },
 {
  "id": 1512,
  "author": "杜甫",
  "paragraphs": [
   "曾城有高楼，制古丹雘存。",
   "迢迢百余尺，豁达开四门。",
   "虽有车马客，而无人世喧。",
   "游目俯大江，列筵慰别魂。",
   "是时秋冬交，节往颜色昏。",
   "天寒鸟兽休，霜露在草根。",
   "今我送舅氏，万感集清尊。",
   "岂伊山川间，回首盗贼繁。",
   "高贤意不暇，王命久崩奔。",
   "临风欲恸哭，声出已复吞。"
  ],
  "title": "阆州东楼筵奉送十一舅往青城县得昏字"
 },
 {
  "id": 1513,
  "author": "杜甫",
  "paragraphs": [
   "天下甲马未尽销，岂免沟壑常漂漂。",
   "剑南岁月不可度，边头公卿仍独骄。",
   "费心姑息是一役，肥肉大酒徒相要。",
   "呜呼古人已粪土，独觉志士甘渔樵。",
   "况我飘转无定所，终日戚戚忍羁旅。",
   "秋宿霜溪素月高，喜得与子长夜语。",
   "东游西还力实倦，从此将身更何许。",
   "知子松根长茯苓，迟暮有有意来同煮。"
  ],
  "title": "严氏溪放歌行"
 },
 {
  "id": 1514,
  "author": "杜甫",
  "paragraphs": [
   "峥嵘巴阆间，所向尽山谷。",
   "安知有苍池，万顷浸坤轴。",
   "呀然阆城南，枕带巴江腹。",
   "芰荷入异县，粳稻共比屋。",
   "皇天不无意，美利戒止足。",
   "高田失西成，此物颇丰熟。",
   "清源多众鱼，远岸富乔木。",
   "独叹枫香林，春时好颜色。",
   "南有汉王祠，终朝走巫祝。",
   "歌舞散灵衣，荒哉旧风俗。",
   "高堂亦明王，魂魄犹正直。",
   "不应空陂上，缥缈亲酒食。",
   "淫祀自古昔，非唯一川渎。",
   "干戈浩茫茫，地僻伤极目。",
   "平生江海兴，遭乱身局促。",
   "驻马问渔舟，踌躇慰羁束。"
  ],
  "title": "南池"
 },
 {
  "id": 1515,
  "author": "杜甫",
  "paragraphs": [
   "前有毒蛇后猛虎，溪行尽日无邨坞。",
   "江风萧萧云拂地，山木惨惨天欲雨。",
   "女病妻忧归意速，秋花锦石谁复数。",
   "别家三月一得书，避地何时免愁苦。"
  ],
  "title": "发阆中"
 },
 {
  "id": 1516,
  "author": "杜甫",
  "paragraphs": [
   "今我不乐思岳阳，身欲奋飞病在床。",
   "美人娟娟隔秋水，濯足洞庭望八荒。",
   "鸿飞冥冥日月白，青枫叶赤天雨霜。",
   "玉京群帝集北斗，或骑骐𬴊翳凤皇。",
   "芙蓉旌旗烟雾乐，影动倒景摇潇湘。",
   "星宫之君醉琼浆，羽人稀少不在旁。",
   "似闻昨者赤松子，恐是汉代韩张良。",
   "昔随刘氏定长安，帷幄未改神惨伤。",
   "国家成败吾岂敢，色难腥腐餐风香。",
   "周南留滞古所惜，南极老人应寿昌。",
   "美人胡为隔秋水，焉得置之贡玉堂。"
  ],
  "title": "寄韩谏议"
 },
 {
  "id": 1517,
  "author": "杜甫",
  "paragraphs": [
   "忆昔先皇巡朔方，千乘万骑入咸阳。",
   "阴山骄子汗血马，长驱东胡胡走藏。",
   "邺城反复不足怪，关中小儿坏纪纲，张后不乐上为忙。",
   "至今今上犹拨乱，劳身焦思补四方。",
   "我昔近侍叨奉引，出兵整肃不可当。",
   "为留猛士守未央，致使岐雍防西羌。",
   "犬戎直来坐御床，百官跣足随天王愿见北地傅介子，老儒不用尚书郎。"
  ],
  "title": "忆昔二首 一"
 },
 {
  "id": 1518,
  "author": "杜甫",
  "paragraphs": [
   "忆昔开元全盛日，小邑犹藏万家室。",
   "稻米流脂粟米白，公私苍廪俱丰实。",
   "九州道路无豺虎，远行不劳吉日出。",
   "齐纨鲁缟车班班，男耕女桑不相失。",
   "宫中圣人奏云门，天下朋友皆胶漆。",
   "百余年间未灾变，叔孙礼乐萧何律。",
   "岂闻一绢直万钱，有田种谷今流血。",
   "洛阳宫殿烧焚尽，宗庙新除狐兔穴。",
   "伤心不忍问耆旧，复恐初从乱离说。",
   "小臣鲁钝无所能，朝廷记识蒙禄秩。",
   "周宣中兴望我皇，洒血江汉身衰疾。"
  ],
  "title": "忆昔二首 二"
 },
 {
  "id": 1519,
  "author": "杜甫",
  "paragraphs": [
   "君不见东川节度兵马雄，校猎亦似观成功。",
   "夜发猛士三千人，清晨合围步骤同。",
   "禽兽已毙十七八，杀声落日回苍穹。",
   "幕前生致九青兕，骆驼𡾋峞垂玄熊。",
   "东西南北百里间，髣髴蹴踏寒山空。",
   "有鸟名鸜鹆，力不能高飞逐走蓬。",
   "肉味不足登鼎俎，何为见羁虞罗中。",
   "春搜冬狩侯得同，使君五马一马骢。",
   "况今摄行大将权，号令颇有前贤风。",
   "飘然时危一老翁，十年厌见旌旗红。",
   "喜君士卒甚整肃，为我回辔擒西戎。",
   "草中狐兔尽何益，天子不在咸阳宫。",
   "朝廷虽无幽王祸，得不哀痛尘再蒙。",
   "呜呼，得不哀痛尘再蒙。"
  ],
  "title": "冬狩行"
 },
 {
  "id": 1520,
  "author": "杜甫",
  "paragraphs": [
   "自平宫中吕太一，收珠南海千余日。",
   "近供生犀翡翠稀，复恐征戎干戈密。",
   "蛮溪豪族小动摇，世封刺史非时朝。",
   "蓬莱殿前诸主将，才如伏波不得骄。"
  ],
  "title": "自平"
 },
 {
  "id": 1521,
  "author": "杜甫",
  "paragraphs": [
   "四海十年不解兵，犬戎也复临咸京。",
   "失道非关出襄野，扬鞭忽是过胡城。",
   "豺狼塞路人断绝，烽火照夜尸纵横。",
   "天子亦应厌奔走，群公固合思升平。",
   "但恐诛求不改辙，闻道嬖孽能全生。",
   "江边老翁错料事，眼暗不见风尘清。"
  ],
  "title": "释闷"
 },
 {
  "id": 1522,
  "author": "杜甫",
  "paragraphs": [
   "黄雀饱野粟，群飞动荆榛。",
   "今君抱何恨，寂寞向时人。",
   "老骥倦骧首，苍鹰愁易驯。",
   "高贤世未识，固合婴饥贫。",
   "国步初返正，乾坤尚风尘。",
   "悲歌鬓发白，远赴湘吴春。",
   "我恋岷下芋，君思千里莼。",
   "生离与死别，自古鼻酸辛。"
  ],
  "title": "赠别贺兰铦"
 },
 {
  "id": 1523,
  "author": "杜甫",
  "paragraphs": [
   "九载一相逢，百年能几何。",
   "复为万里别，送子山之阿。",
   "白鹤久同林，潜鱼本同河。",
   "未知栖集期，衰老强高歌。",
   "歌罢两凄恻，六龙忽蹉跎。",
   "相视发皓白，况难驻羲和。",
   "胡星坠燕地，汉将仍横戈。",
   "萧条四海内，人少豺虎多。",
   "少人慎莫投，多虎信所过。",
   "饥有易子食，兽犹畏虞罗。",
   "子负经济才，天门郁嵯峨。",
   "飘飖适东周，来往若崩波。",
   "南宫吾故人，白马金盘陀。",
   "雄笔映千古，见贤心靡他。",
   "念子善师事，岁寒守旧柯。",
   "为吾谢贾公，病肺卧江沱。"
  ],
  "title": "别唐十五诫因寄礼部贾侍郎"
 },
 {
  "id": 1524,
  "author": "杜甫",
  "paragraphs": [
   "阆州城中灵山白，阆州城北玉台碧。",
   "松浮欲尽不尽云，江动将崩未崩石。",
   "那知根无鬼神会，已觉气与嵩华敌。",
   "中原格鬬且未归，应结茅斋看青壁。"
  ],
  "title": "阆山歌"
 },
 {
  "id": 1525,
  "author": "杜甫",
  "paragraphs": [
   "嘉陵江色何所似，石黛碧玉相因依。",
   "正怜日破浪花出，更复春从沙际归。",
   "巴童荡桨攲侧过，水鸡衔鱼来去飞。",
   "阆中胜事可肠断，阆州城南天下稀。"
  ],
  "title": "阆水歌"
 },
 {
  "id": 1526,
  "author": "杜甫",
  "paragraphs": [
   "昔我去草堂，蛮夷塞成都。",
   "今我归草堂，成都适无虞。",
   "请陈初乱时，反复乃须臾。",
   "大将赴朝廷，群小起异图。",
   "中宵斩白马，盟歃气已麤。",
   "西取邛南兵，北断剑阁隅。",
   "布衣数十人，亦拥专城居。",
   "其势不两大，始闻蕃汉殊。",
   "西卒却倒戈，贼臣互相诛。",
   "焉知肘腋祸，自及枭獍徒。",
   "义士皆痛愤，纪纲乱相逾。",
   "一国实三公，万人欲为鱼。",
   "唱和作威福，孰肯辨无辜。",
   "眼前列杻械，背后吹笙竽。",
   "谈笑行杀戮，溅血满长衢。",
   "到今用钺地，风雨闻号呼。",
   "鬼妾与鬼马，色悲充尔娱。",
   "国家法令在，此又足惊吁。",
   "贱子且奔走，三年望东吴。",
   "弧矢暗江海，难为游五湖。",
   "不忍竟舍此，复来薙榛芜。",
   "入门四松在，步屧万竹疏。",
   "旧犬喜我归，低徊入衣裾。",
   "邻舍喜我归，酤酒携胡芦。",
   "大官喜我来，遣骑问所须。",
   "城郭喜我来，宾客隘邨墟。",
   "天下尚未宁，健儿胜腐儒。",
   "飘飖风尘际，何地置老夫。",
   "于时见疣赘，骨髓幸未枯。",
   "饮啄愧残生，食薇不敢余。"
  ],
  "title": "草堂"
 },
 {
  "id": 1527,
  "author": "杜甫",
  "paragraphs": [
   "四松初移时，大抵三尺强。",
   "别来忽三载，离立如人长。",
   "会看根不拔，莫计枝凋伤。",
   "幽色幸秀发，疏柯亦昂藏。",
   "所插小藩篱，本亦有堤防。",
   "终然掁拨损，得吝千叶黄。",
   "敢为故林主，黎庶犹未康。",
   "避贼今始归，春草满空堂。",
   "览物叹衰谢，及兹慰凄凉。",
   "清风为我起，洒面若微霜。",
   "足以送老姿，聊侍偃盖张。",
   "我生无根带，配尔亦茫茫。",
   "有情且赋诗，事迹可两望。",
   "勿矜千载后，惨淡蟠穹苍。"
  ],
  "title": "四松"
 },
 {
  "id": 1528,
  "author": "杜甫",
  "paragraphs": [
   "苍江多风飙，云雨昼夜飞。",
   "茅轩驾巨浪，焉得不低垂。",
   "游子久在外，门户无人持。",
   "高岸尚如谷，何伤浮柱攲。",
   "扶颠有劝诫，恐贻识者嗤。",
   "既殊大厦倾，可以一木支。",
   "临川视万里，何必阑槛为。",
   "人生感故物，慷慨有余悲。"
  ],
  "title": "水槛"
 },
 {
  "id": 1529,
  "author": "杜甫",
  "paragraphs": [
   "平生江海心，宿昔具扁舟。",
   "岂惟青溪上，日傍柴门游。",
   "苍皇避乱兵，缅邈怀旧丘。",
   "邻人亦已非，野竹独修修。",
   "船舷不重扣，埋没已经秋。",
   "仰看西飞翼，下愧东逝流。",
   "故者或可掘，新者亦易求。",
   "所悲数奔窜，白屋难久留。"
  ],
  "title": "破船"
 },
 {
  "id": 1530,
  "author": "杜甫",
  "paragraphs": [
   "我有阴江竹，能令朱夏寒。",
   "阴通积水内，高入浮云端。",
   "甚疑鬼物凭，不顾翦伐残。",
   "东偏若面势，户牖永可安。",
   "爱惜已六载，兹晨去千竿。",
   "萧萧见白日，汹汹开奔湍。",
   "度堂匪华丽，养拙异考槃。",
   "草茅虽薙葺，衰疾方少宽。",
   "洗然顺所适，此足代加餐。",
   "寂无斤斧响，庶遂憩息欢。"
  ],
  "title": "营屋"
 },
 {
  "id": 1531,
  "author": "杜甫",
  "paragraphs": [
   "草有害于人，曾何生阻修。",
   "其毒甚蜂虿，其多弥道周。",
   "清晨步前林，江色未散忧。",
   "芒刺在我眼，焉能待高秋。",
   "霜露一沾凝，蕙叶亦难留。",
   "荷锄先童穉，日入仍讨求。",
   "转致水中央，岂无双钓舟。",
   "顽根易滋蔓，敢使依旧丘。",
   "自兹藩篱旷，更觉松竹幽。",
   "芟夷不可阙，疾恶信如雠。"
  ],
  "title": "除草"
 },
 {
  "id": 1532,
  "author": "杜甫",
  "paragraphs": [
   "江雨飒长夏，府中有余清。",
   "我公会宾客，肃肃有异声。",
   "初筵阅军装，罗列照广庭。",
   "庭空六马入，𫘟騀扬旗旌。",
   "回回偃飞盖，熠熠迸流星。",
   "来缠风飙急，去擘山岳倾。",
   "材归俯身尽，妙取略地平。",
   "虹霓就掌握，舒卷随人轻。",
   "三州陷犬戎，但见西岭青。",
   "公来练猛士，欲夺天边城。",
   "此堂不易升，庸蜀日已宁。",
   "吾徒且加餐，休适蛮与荆。"
  ],
  "title": "扬旗"
 },
 {
  "id": 1533,
  "author": "杜甫",
  "paragraphs": [
   "客从西北来，遗我翠织成。",
   "开缄风涛涌，中有掉尾鲸。",
   "逶迤罗水族，琐细不足名。",
   "客云充君褥，承君终宴荣。",
   "空堂魑魅走，高枕形神清。",
   "领客珍重意，顾我非公卿。",
   "留之惧不祥，施之混柴荆。",
   "服饰定尊卑，大哉万古程。",
   "今我一贱老，裋褐更无营。",
   "煌煌珠宫物，寝处祸所婴。",
   "叹息当路子，干戈尚纵横。",
   "掌握有权柄，衣马自肥轻。",
   "李鼎死岐阳，实以骄贵盈。",
   "来瑱赐自尽，气豪直阻兵。",
   "皆闻黄金多，坐见悔吝生。",
   "奈何田舍翁，受此厚贶情。",
   "锦鲸卷还客，始觉心和平。",
   "振我麤席尘，愧客茹藜羹。"
  ],
  "title": "太子张舍人遗织成褥段"
 },
 {
  "id": 1534,
  "author": "杜甫",
  "paragraphs": [
   "男儿生无所成头皓白，牙齿欲落真可惜。",
   "忆献三赋蓬莱宫，自怪一日声辉赫。",
   "集贤学士如堵墙，观我落笔中书堂。",
   "往时文彩动人主，此日饥寒趋路旁。",
   "晚将末契托年少，当面输心背面笑。",
   "寄谢悠悠世上儿，不争好恶莫相疑。"
  ],
  "title": "莫相疑行"
 },
 {
  "id": 1535,
  "author": "杜甫",
  "paragraphs": [
   "贾生恸哭后，寥落无其人。",
   "安知蔡夫子，高义迈等伦。",
   "献书谒皇帝，志以清风尘。",
   "流涕洒丹极，万乘为酸辛。",
   "天地则创痍，朝廷当正臣。",
   "异才复间出，周道日惟新。",
   "使蜀见知己，别颜始一伸。",
   "主人薨城府，扶榇归咸秦。",
   "巴道此相逢，会我病江滨。",
   "忆念凤翔都，聚散俄十春。",
   "我衰不足道，但愿子意陈。",
   "稍令社稷安，自契鱼水亲。",
   "我虽消渴甚，敢望帝力勤。",
   "尚思未朽骨，复睹耕桑民。",
   "积水架三峡，浮龙倚长津。",
   "扬舲洪涛间，仗子济物身。",
   "鞍马下秦塞，王城通北辰。",
   "玄甲聚不散，兵久食恐贫。",
   "穷谷无粟帛，使者来相因。",
   "若凭南辕吏，书札到天垠。"
  ],
  "title": "别蔡十四著作"
 },
 {
  "id": 1536,
  "author": "杜甫",
  "paragraphs": [
   "西川有杜鹃，东川无杜鹃。",
   "涪万无杜鹃，云安有杜鹃。",
   "我昔游锦城，结庐锦水边。",
   "有竹一顷余，乔木上参天。",
   "杜鹃暮春至，哀哀叫其间。",
   "我见常再拜，重是古帝魂。",
   "生子百鸟巢，百鸟不敢嗔。",
   "仍为𫗪其子，礼若奉至尊。",
   "鸿雁及羔羊，有礼太古前。",
   "行飞与跪乳，识序如知恩。",
   "圣贤古法则，付与后世传。",
   "君看禽鸟情，犹解事杜鹃。",
   "今忽暮春间，值我病经年。",
   "身病不能拜，泪下如迸泉。"
  ],
  "title": "杜鹃"
 },
 {
  "id": 1537,
  "author": "杜甫",
  "paragraphs": [
   "客居所居堂，前江后山根。",
   "下堑万寻岸，苍涛郁飞翻。",
   "葱青众木梢，邪竖杂石痕。",
   "子规昼夜啼，壮士敛精魂。",
   "峡开四千里，水合数百源。",
   "人虎相半居，相伤终两存。",
   "蜀麻久不来，吴盐拥荆门。",
   "西南失大将，商旅自星奔。",
   "今又降元戎，已闻动行轩。",
   "舟子候利涉，亦凭节制尊。",
   "我在路中央，生理不得论。",
   "卧愁病脚废，徐步视小园。",
   "短畦带碧草，怅望思王孙。",
   "凤随其皇去，篱雀暮喧繁。",
   "览物想故国，十年别荒邨。",
   "日暮归几翼，北林空自昏。",
   "安得覆八溟，为君洗乾坤。",
   "稷契易为力，犬戎何足吞。",
   "儒生老无成，臣子忧四番。",
   "箧中有旧笔，情至时复援。"
  ],
  "title": "客居"
 },
 {
  "id": 1538,
  "author": "杜甫",
  "paragraphs": [
   "忆昨离少城，而今异楚蜀。",
   "舍舟复深山，窅窕一林麓。",
   "栖泊云安县，消中内相毒。",
   "旧疾甘载来，衰年得无足。",
   "死为殊方鬼，头白免短促。",
   "老马终望云，南雁意在北。",
   "别家长儿女，欲起惭筋力。",
   "客堂序节改，具物对羁束。",
   "石暄蕨芽紫，渚秀芦笋绿。",
   "巴莺纷未稀，徼麦早向熟。",
   "悠悠日动江，漠漠春辞木。",
   "台郎选才俊，自顾亦已极。",
   "前辈声名人，埋没何所得。",
   "居然绾章绂，受性本幽独。",
   "平生憩息地，必种数竿竹。",
   "事业只浊醪，营葺但草屋。",
   "上公有记者，累奏资薄禄。",
   "主忧岂济时，身远弥旷职。",
   "循文庙算正，献可天衢直。",
   "尚想趋朝廷，毫发裨社稷。",
   "形骸今若是，进退委行色。"
  ],
  "title": "客堂"
 },
 {
  "id": 1539,
  "author": "杜甫",
  "paragraphs": [
   "平公今诗伯，秀发吾所羡。",
   "奉使三峡中，长啸得石研。",
   "巨璞禹凿余，异壮君独见。",
   "其滑乃波涛，其光或雷电。",
   "聊坳各尽墨，多水递隐现。",
   "挥洒容数人，十手可对面。",
   "比公头上冠，贞质未为贱。",
   "当公赋佳句，况得终清宴。",
   "公含起草姿，不远明光殿。",
   "致于丹青地，知汝随顾眄。"
  ],
  "title": "石研诗"
 },
 {
  "id": 1540,
  "author": "杜甫",
  "paragraphs": [
   "东城抱春岑，江阁邻石面。",
   "崔嵬晨云白，朝旭射芳甸。",
   "雨槛卧花丛，风床展书卷。",
   "钩帘宿鹭起，丸药流莺啭。",
   "呼婢取酒壶，绩儿诵文选。",
   "晚交严明府，矧此数相见。"
  ],
  "title": "水阁朝霁奉简严云安"
 },
 {
  "id": 1541,
  "author": "杜甫",
  "paragraphs": [
   "温温士君子，令我怀抱尽。",
   "灵芝冠众芳，安得阙亲近。",
   "遭乱意不归，窜身迹非隐。",
   "细人尚姑息，吾子色愈谨。",
   "高怀见物理，识者安肯哂。",
   "卑飞欲何待，捷径应未忍。",
   "示我百篇文，诗家一标准。",
   "羇离交屈宋，牢落值颜闵。",
   "水路迷畏途，药饵驻修轸。",
   "古人日以远，青史字不泯。",
   "步趾咏唐虞，追随饭葵堇。",
   "数杯资好事，异味烦县尹。",
   "心虽在朝谒，力与愿矛盾。",
   "抱病排金门，衰容岂为敏。"
  ],
  "title": "赠郑十八贲"
 },
 {
  "id": 1542,
  "author": "杜甫",
  "paragraphs": [
   "高马勿唾面，长鱼无损鳞。",
   "辱马马毛焦，困鱼鱼有神。",
   "君看磊落士，不肯易其身。"
  ],
  "title": "三韵三篇 一"
 },
 {
  "id": 1543,
  "author": "杜甫",
  "paragraphs": [
   "荡荡万斛船，影若扬白虹。",
   "起樯必椎牛，挂席集众功。",
   "自非风动天，莫置大水中。"
  ],
  "title": "三韵三篇 二"
 },
 {
  "id": 1544,
  "author": "杜甫",
  "paragraphs": [
   "烈士恶多门，小人自同调。",
   "名利苟可取，杀身傍权要。",
   "何当官曹清，尔辈堪一笑。"
  ],
  "title": "三韵三篇 三"
 },
 {
  "id": 1545,
  "author": "杜甫",
  "paragraphs": [
   "青丝白马谁家子，麤豪且逐风尘起。",
   "不闻汉主放妃嫔，近静潼关埽蜂蚁。",
   "殿前兵马破汝时，十月即为齑粉期。",
   "未如面缚归金阙，万一皇恩下玉墀。"
  ],
  "title": "青丝"
 },
 {
  "id": 1546,
  "author": "杜甫",
  "paragraphs": [
   "近闻犬戎远遁逃，牧马不敢侵临洮。",
   "渭水逶迤白日净，陇山萧瑟秋云高。",
   "崆峒五原亦无事，北庭数有关中使。",
   "似闻赞普更求亲，舅甥和好应难弃。"
  ],
  "title": "近闻"
 },
 {
  "id": 1547,
  "author": "杜甫",
  "paragraphs": [
   "天下郡国向万城，无有一城无甲兵。",
   "焉得铸甲作农器，一寸荒田牛得耕。",
   "牛尽耕，蚕亦成。",
   "不劳烈士泪滂沱，男谷女丝行复歌。"
  ],
  "title": "蚕谷行"
 },
 {
  "id": 1548,
  "author": "杜甫",
  "paragraphs": [
   "呜呼房魏不复见，秦王学士时难羡。",
   "青衿胄子困泥涂，白马将军若雷电。",
   "千载少似朱云人，至今折槛空嶙峋。",
   "娄公不语宋公语，尚忆先皇容直臣。"
  ],
  "title": "折槛行"
 },
 {
  "id": 1549,
  "author": "杜甫",
  "paragraphs": [
   "月峡瞿塘云作顶，乱石峥嵘俗无井。",
   "云安酤水奴仆悲，鱼复移居心力省。",
   "白帝城西万竹蟠，接筒引水喉不干。",
   "人生留滞生理难，斗水何直百忧宽。"
  ],
  "title": "引水"
 },
 {
  "id": 1550,
  "author": "杜甫",
  "paragraphs": [
   "孔明庙前有老柏，柯如青铜根如石。",
   "霜皮溜雨四十围，黛色参天二千尺。",
   "君臣已与时际会，树木犹为人爱惜。",
   "云来气接巫峡长，月出寒通雪山白。",
   "忆昨路绕锦亭东，先主武侯同閟宫。",
   "崔嵬枝干郊原古，窈窕丹青户牖空。",
   "落落盘踞虽得地，冥冥孤高多烈风。",
   "扶持自是神明力，正直原因造化功。",
   "大厦如倾要梁栋，万牛回首丘山重。",
   "不露文章世已惊，未辞剪伐谁能送。",
   "苦心岂免容蝼蚁，香叶终经宿鸾凤。",
   "志士幽人莫怨嗟，古来材大难为用。"
  ],
  "title": "古柏行"
 },
 {
  "id": 1551,
  "author": "杜甫",
  "paragraphs": [
   "小奴缚鸡向市卖，鸡被缚急相喧争。",
   "家中厌鸡食虫蚁，不知鸡卖还遭烹。",
   "虫鸡与人何厚薄，吾叱奴人解其缚。",
   "鸡虫得失无了时，注目寒江倚山阁。"
  ],
  "title": "缚鸡行"
 },
 {
  "id": 1552,
  "author": "杜甫",
  "paragraphs": [
   "夔州处女发半华，四十五十无夫家。",
   "更遭丧乱嫁不售，一生抱恨堪咨嗟。",
   "土风坐男使女立，应当门户女出入。",
   "十犹八九负薪归，卖薪得钱应供给。",
   "至老双鬟只垂颈，野花山叶银钗并。",
   "筋力登危集市门，死生射利兼盐井。",
   "面妆首饰杂啼痕，地褊衣寒困石根。",
   "若道巫山女麤丑，何得此有昭君邨。"
  ],
  "title": "负薪行"
 },
 {
  "id": 1553,
  "author": "杜甫",
  "paragraphs": [
   "峡中丈夫绝轻死，少在公门多在水。",
   "富豪有钱驾大舸，贫穷取给行艓子。",
   "小儿学问止论语，大儿结束随商旅。",
   "攲帆侧柁入波涛，撇漩捎𣸣无险阻。",
   "朝发白帝暮江陵，顷来目击幸有征。",
   "瞿堂漫天虎须怒，归州长年行最能。",
   "此乡之人气量窄，误竞南风疏北客。",
   "若道土无英俊才，何得山有屈原宅。"
  ],
  "title": "最能行"
 },
 {
  "id": 1554,
  "author": "杜甫",
  "paragraphs": [
   "廊庙之具裴施州，宿昔一逢无此流。",
   "金钟大镛在东序，冰壶玉衡悬清秋。",
   "自从相遇感多病，三岁为客宽边愁。",
   "尧有四岳明至理，汉二千石真分忧。",
   "几度寄书白盐北，苦寒赠我青羔裘。",
   "霜雪回光避锦袖，龙蛇动箧蟠银钩。",
   "紫衣使者辞复命，再拜故人谢佳政。",
   "将老已失子孙忧，后来况接才华盛。"
  ],
  "title": "寄裴施州"
 },
 {
  "id": 1555,
  "author": "杜甫",
  "paragraphs": [
   "吾怜荥阳秀，冒暑初有适。",
   "名贤慎所出，不肯妄行役。",
   "旅兹殊俗远，竟以屡空迫。",
   "南谒裴施州，气合无险僻。",
   "攀援悬根木，登顿入天石。",
   "青山自一川，城郭洗忧戚。",
   "听子话此邦，令我心悦怿。",
   "其俗则纯朴，不知有主客。",
   "温温诸侯门，礼亦如古昔。",
   "敕厨倍常羞，杯盘颇狼藉。",
   "时虽属丧乱，事贵赏匹敌。",
   "中宵惬良会，裴郑非远戚。",
   "群书一万卷，博涉供务隙。",
   "他日辱银钩，森疏见矛戟。",
   "倒屣喜旋归，画地求所历。",
   "乃闻风土质，又重田畴辟。",
   "刺史似寇恂，列郡宜竞惜。",
   "北风吹瘴疠，羸老思散策。",
   "渚拂蒹葭塞，峤穿萝茑幂。",
   "此身仗儿仆，高兴潜有激。",
   "孟冬方首路，强饭取崖壁。",
   "叹尔疲驽骀，汗沟血不赤。",
   "终然备外饰，驾驭何所益。",
   "我有平肩舆，前途犹准的。",
   "翩翩入鸟道，庶脱蹉跌厄。"
  ],
  "title": "郑典设自施州归"
 },
 {
  "id": 1556,
  "author": "杜甫",
  "paragraphs": [
   "孤舟登瀼西，回首望两崖。",
   "东城干旱天，其气如焚柴。",
   "长影没窈窕，余光散唅呀。",
   "大江蟠嵌根，归海成一家。",
   "下冲割坤轴，竦壁攒镆铘。",
   "萧飒洒秋色，氛昏霾日车。",
   "峡门自此始，最窄容浮查。",
   "禹功翊造化，疏凿就攲斜。",
   "巨渠决太古，众水为长蛇。",
   "风烟渺吴蜀，舟楫通盐麻。",
   "我今远游子，飘转混泥沙。",
   "万物附本性，约身不愿奢。",
   "茅栋盖一床，清池有余花。",
   "浊醪与脱粟，在眼无咨嗟。",
   "山荒人民少，地僻日夕佳。",
   "贫病固其常，富贵任生涯。",
   "老于干戈际，宅幸蓬荜遮。",
   "石乱上云气，杉清延月华。",
   "赏妍又分外，理惬夫何夸。",
   "足了垂白年，敢居高士差。",
   "书此豁平昔，回首犹暮霞。"
  ],
  "title": "柴门"
 },
 {
  "id": 1557,
  "author": "杜甫",
  "paragraphs": [
   "系马乔木间，问人野寺门。",
   "柳侯披衣笑，见我颜色温。",
   "并坐石下堂，俛视大江奔。",
   "火云洗月露，绝壁上朝暾。",
   "自非晓相访，触热生病根。",
   "南方六七月，出入异中原。",
   "老少多暍死，汗逾水浆翻。",
   "俊才得之子，筋力不辞烦。",
   "指挥当世事，语及戎马存。",
   "涕泪溅我裳，悲气排帝阍。",
   "郁陶抱长策，义仗知者论。",
   "吾衰卧江汉，但愧识玙璠。",
   "文章一小技，于道未为尊。",
   "起予幸斑白，因是托子孙。",
   "俱客古信州，结庐依毁垣。",
   "相去四五里，径微山叶繁。",
   "时危挹佳士，况免军旅喧。",
   "醉从赵女舞，歌鼓秦人盆。",
   "子壮顾我伤，我驩兼泪痕。",
   "余生如过鸟，故里今空邨。"
  ],
  "title": "贻华阳柳少府"
 },
 {
  "id": 1558,
  "author": "杜甫",
  "paragraphs": [
   "大旱山岳燋，密云复无雨。",
   "南方瘴疠地，罹此农事苦。",
   "封内必舞雩，峡中喧击鼓。",
   "真龙竟寂莫，土梗空俯偻。",
   "吁嗟公私病，税敛缺不补。",
   "故老仰面啼，疮痍向谁数。",
   "暴尫或前闻，鞭巫非稽古。",
   "请先偃甲兵，处分听人主。",
   "万邦但各业，一物休尽取。",
   "水旱其数然，尧汤免亲睹。",
   "上天铄金石，群盗乱豺虎。",
   "二者存一端，愆阳不犹愈。",
   "昨宵殷其雷，风过齐万弩。",
   "复吹霾翳散，虚觉神灵聚。",
   "气暍肠胃融，汗滋衣裳污。",
   "吾衰尤拙计，失望筑场圃。"
  ],
  "title": "雷"
 },
 {
  "id": 1559,
  "author": "杜甫",
  "paragraphs": [
   "楚山经月火，大旱则斯举。",
   "旧俗烧蛟龙，惊惶致雷雨。",
   "爆嵌魑魅泣，崩冻岚阴昈。",
   "罗落沸百泓，根源皆万古。",
   "青林一灰烬，云气无处所。",
   "入夜殊赫然，新秋照牛女。",
   "风吹巨焰作，河櫂腾烟柱。",
   "势欲焚昆仑，光弥焮洲渚。",
   "腥至焦长蛇，声吼缠猛虎。",
   "神物已高飞，不见石与土。",
   "尔宁要谤讟，凭此近荧侮。",
   "薄关长吏忧，甚昧至精主。",
   "远迁谁扑灭，将恐及环堵。",
   "流汗卧江亭，更深气如缕。"
  ],
  "title": "火"
 },
 {
  "id": 1560,
  "author": "杜甫",
  "paragraphs": [
   "今兹商用事，余热亦已末。",
   "衰年旅炎方，生意从此活。",
   "亭午减汗流，北邻耐人聒。",
   "晚风爽乌匼，筋力苏摧折。",
   "闭目逾十旬，大江不止渴。",
   "退藏恨雨师，健步闻旱魃。",
   "园蔬抱金玉，无以供采掇。",
   "密云虽聚散，徂暑终衰歇。",
   "前圣眘焚巫，武王亲救暍。",
   "阴阳相主客，时序递回斡。",
   "洒落唯清秋，昏霾一空阔。",
   "萧萧紫塞雁，南向欲行列。",
   "歘思红颜日，霜露冻阶闼。",
   "胡马挟雕弓，鸣弦不虚发。",
   "长鈚逐狡兔，突羽当满月。",
   "惆怅白头吟，萧条游侠窟。",
   "临轩望山阁，缥缈安可越。",
   "高人炼丹砂，未念将朽骨。",
   "少壮迹颇疏，欢乐曾倏忽。",
   "杖藜风尘际，老丑难翦拂。",
   "吾子得神仙，本是池中物。",
   "贱夫美一睡，烦促婴词笔。"
  ],
  "title": "七月三日亭午已后较热退晚加小凉稳睡有诗因论壮年乐事戏呈元二十一曹长"
 },
 {
  "id": 1561,
  "author": "杜甫",
  "paragraphs": [
   "牵牛出河西，织女处其东。",
   "万古永相望，七夕谁见同。",
   "神光意难候，此事终蒙胧。",
   "飒然精灵合，何必秋遂通。",
   "亭亭新妆立，龙驾具曾空。",
   "世人亦为尔，祈请走儿童。",
   "称家随丰俭，白屋达公宫。",
   "膳夫翊堂殿，鸣玉凄房栊。",
   "曝衣遍天下，曳月扬微风。",
   "蛛丝小人态，曲缀瓜果中。",
   "初筵裛重露，日出甘所终。",
   "嗟汝未嫁女，秉心郁忡忡。",
   "防身动如律，竭力机杼中。",
   "虽无姑舅事，敢昧织作功。",
   "明明君臣契，咫尺或未容。",
   "义无弃礼法，恩始夫妇恭。",
   "小大有佳期，戒之在至公。",
   "方圆苟龃龉，丈夫多英雄。"
  ],
  "title": "牵牛织女"
 },
 {
  "id": 1562,
  "author": "杜甫",
  "paragraphs": [
   "大暑运金气，荆扬不知秋。",
   "林下有塌翼，水中无行舟。",
   "千室但埽地，闭关人事休。",
   "老夫转不乐，旅次兼百忧。",
   "蝮蛇暮偃蹇，空床难暗投。",
   "炎宵恶明烛，况乃怀旧丘。",
   "开襟仰内弟，执热露白头。",
   "束带负芒刺，接居成阻修。",
   "何当清霜飞，会子临江楼。",
   "载闻大易义，讽兴诗家流。",
   "蕴藉异时辈，检身非苟求。",
   "皇皇使臣体，信是德业优。",
   "楚材择杞梓，汉苑归骅骝。",
   "短章达我心，理为识者筹。"
  ],
  "title": "毒热寄简崔评事十六弟"
 },
 {
  "id": 1563,
  "author": "杜甫",
  "paragraphs": [
   "斯人已云亡，草圣秘难得。",
   "及兹烦见示，满目一凄恻。",
   "悲风生微绡，万里起古色。",
   "锵锵鸣玉动，落落群松直。",
   "连山蟠其间，溟涨与笔力。",
   "有练实先书，临池真尽墨。",
   "俊拔为之主，暮年思转极。",
   "未知张王后，谁并百代则。",
   "呜呼东吴精，逸气感清识。",
   "杨公拂箧笥，舒卷忘寝食。",
   "念昔挥毫端，不独观酒德。"
  ],
  "title": "殿中杨监见示张旭草书图"
 },
 {
  "id": 1564,
  "author": "杜甫",
  "paragraphs": [
   "近时冯绍正，能画鸷鸟样。",
   "明公出此图，无乃传其状。",
   "殊姿各独立，清绝心有向。",
   "疾禁千里马，气敌万人将。",
   "忆昔骊山宫，冬移含元仗。",
   "天寒大羽猎，此物神俱王。",
   "当时无凡材，百中皆用壮。",
   "粉墨形似间，识者一惆怅。",
   "干戈少暇日，真骨老崖嶂。",
   "为君除狡兔，会是翻鞲上。"
  ],
  "title": "杨监又出画鹰十二扇"
 },
 {
  "id": 1565,
  "author": "杜甫",
  "paragraphs": [
   "去水绝还波，泄云无定姿。",
   "人生在世间，聚散亦暂时。",
   "离别重相逢，偶然岂定期。",
   "送子清秋暮，风物长年悲。",
   "豪俊贵勋业，邦家频出师。",
   "相公镇梁益，军事无孑遗。",
   "解榻再见今，用才复择谁。",
   "况子已高位，为郡得固辞。",
   "难拒供给费，慎哀渔夺私。",
   "干戈未甚息，纪纲正所持。",
   "泛舟巨石横，登陆草露滋。",
   "山门日易久，当念居者思。"
  ],
  "title": "送殿中杨监赴蜀见相公"
 },
 {
  "id": 1566,
  "author": "杜甫",
  "paragraphs": [
   "峡人鸟兽居，其室附层颠。",
   "下临不测江，中有万里船。",
   "多病纷倚薄，少留改岁年。",
   "绝域谁慰怀，开颜喜名贤。",
   "孤陋忝末亲，等级敢比肩。",
   "人生意颇合，相与襟袂连。",
   "一日两遣仆，三日一共筵。",
   "扬论展寸心，壮笔过飞泉。",
   "玄成美价存，子山旧业传。",
   "不闻八尺躯，常受众目怜。",
   "且为辛苦行，盖被生事牵。",
   "北回白帝櫂，南入黔阳天。",
   "汧公制方隅，迥出诸侯先。",
   "封内如太古，时危独萧然。",
   "清高金茎露，正直朱丝弦。",
   "昔在尧四岳，今之黄颍川。",
   "于迈恨不同，所思无由宣。",
   "山深水增波，解榻秋露悬。",
   "客游虽云久，主要月再圆。",
   "晨集风渚亭，醉操云峤篇。",
   "丈夫贵知己，欢罢念归旋。"
  ],
  "title": "赠李十五丈别"
 },
 {
  "id": 1567,
  "author": "杜甫",
  "paragraphs": [
   "凛冽倦玄冬，负暄嗜飞阁。",
   "羲和流德泽，颛顼愧倚薄。",
   "毛发具自和，肌肤潜沃若。",
   "太阳信深仁，衰气歘有托。",
   "攲倾烦注眼，容易收病脚。",
   "流离木杪猿，翩跹山颠鹤。",
   "用知苦聚散，哀乐日已作。",
   "即事会赋诗，人生忽如昨。",
   "古来遭丧乱，贤圣尽萧索。",
   "胡为将暮年，忧世心力弱。"
  ],
  "title": "西阁曝日"
 },
 {
  "id": 1568,
  "author": "杜甫",
  "paragraphs": [
   "长夏无所为，客居课奴仆。",
   "清晨饭其腹，持斧入白谷。",
   "青冥曾巅后，十里斩阴木。",
   "人肩四根已，亭午下山麓。",
   "尚闻丁丁声，功课日各足。",
   "苍皮成委积，素节相照烛。",
   "藉汝跨小篱，当仗苦虚竹。",
   "空荒咆熊罴，乳兽待人肉。",
   "不示知禁情，岂惟干戈哭。",
   "城中贤府主，处贵如白屋。",
   "萧萧理体净，蜂虿不敢毒。",
   "虎穴连里闾，堤防旧风俗。",
   "泊舟沧江岸，久客慎所触。",
   "舍西崖峤壮，雷雨蔚含蓄。",
   "墙宇资屡修，衰年怯幽独。",
   "尔曹轻执热，为我忍烦促。",
   "秋光近青岑，季月当泛菊。",
   "报之以微寒，共给酒一斛。"
  ],
  "title": "课伐木"
 },
 {
  "id": 1569,
  "author": "杜甫",
  "paragraphs": [
   "江间虽炎瘴，瓜熟亦不早。",
   "柏公镇夔国，滞务兹一埽。",
   "食新先战士，共少及溪老。",
   "倾筐蒲鸽青，满眼颜色好。",
   "竹竿接嵌窦，引注来鸟道。",
   "沈浮乱水玉，爱惜如芝草。",
   "落刃嚼冰霜，开怀慰枯槁。",
   "许以秋蒂除，仍看小童抱。",
   "东陵迹芜绝，楚汉休征讨。",
   "园人非故侯，种此何草草。"
  ],
  "title": "园人送瓜"
 },
 {
  "id": 1570,
  "author": "杜甫",
  "paragraphs": [
   "汝性不茹荤，清静仆夫内。",
   "秉心识本源，于事少滞碍。",
   "云端水筒坼，林表山石碎。",
   "触热藉子修，通流与厨会。",
   "往来四十里，荒险崖谷大。",
   "日熏惊未餐，貌赤愧相对。",
   "浮瓜供老病，裂饼尝所爱。",
   "于斯荅恭谨，足以殊殿最。",
   "讵要方士符，何假将军盖。",
   "行诸直如笔，用意崎岖外。"
  ],
  "title": "信行远修水筒"
 },
 {
  "id": 1571,
  "author": "杜甫",
  "paragraphs": [
   "青青高槐叶，采掇付中厨。",
   "新面来近市，汁滓宛相俱。",
   "入鼎资过熟，加餐愁欲无。",
   "碧鲜俱照箸，香饭兼苞芦。",
   "经齿冷于雪，劝人投此珠。",
   "愿随金騕袅，走置锦屠苏。",
   "路远思恐泥，兴深终不渝。",
   "献芹则小小，荐藻明区区。",
   "万里露寒殿，开冰清玉壶。",
   "君王纳凉晚，此味亦时须。"
  ],
  "title": "槐叶冷淘"
 },
 {
  "id": 1572,
  "author": "杜甫",
  "paragraphs": [
   "东屯大江北，百顷平若案。",
   "六月青稻多，千畦碧泉乱。",
   "插秧适云已，引溜加溉灌。",
   "更仆往方塘，决渠当断岸。",
   "公私各地著，浸润无天旱。",
   "主守问家臣，分明见溪伴。",
   "芊芊炯翠羽，剡剡生银汉。",
   "欧鸟镜里来，关山云边看。",
   "秋菰成黑米，精凿传白粲。",
   "玉粒足晨炊，红鲜任霞散。",
   "终然添旅食，作苦期壮观。",
   "遗穗及众多，我仓戒滋蔓。"
  ],
  "title": "行官张望补稻畦水归"
 },
 {
  "id": 1573,
  "author": "杜甫",
  "paragraphs": [
   "吾衰怯行迈，旅次展崩迫。",
   "愈风传乌鸡，秋卵方漫吃。",
   "自春生成者，随母向百翮。",
   "驱趁制不禁，喧呼山腰宅。",
   "课奴杀青竹，终日憎赤帻。",
   "蹋藉盘案翻，塞蹊使之隔。",
   "墙东有隙地，可以树高栅。",
   "避热时来归，问儿所为迹。",
   "织笼曹其内，令入不得掷。",
   "稀间可突过，觜爪还污席。",
   "我宽蝼蚁遭，彼免狐貉厄。",
   "应宜各长幼，自此均勍敌。",
   "笼栅念有修，近身见损益。",
   "明明领处分，一一当剖析。",
   "不昧风雨晨，乱离减忧戚。",
   "其流则凡鸟，其气心匪石。",
   "倚赖穷岁晏，拨烦去冰释。",
   "未似尸乡翁，拘留盖阡陌。"
  ],
  "title": "催宗文树鸡栅"
 },
 {
  "id": 1574,
  "author": "杜甫",
  "paragraphs": [
   "清晨蒙菜把，常荷地主恩。",
   "守者愆实数，略有其名存。",
   "苦苣刺如针，马齿叶亦繁。",
   "青青嘉蔬色，埋没在中园。",
   "园吏未足怪，世事固堪论。",
   "呜呼战伐久，荆棘暗长原。",
   "乃知苦苣辈，倾夺蕙草根。",
   "小人塞道路，为态何喧喧。",
   "又如马齿盛，气拥葵荏昏。",
   "点染不易虞，丝麻杂罗纨。",
   "一经器物内，永挂麤刺痕。",
   "志士采紫芝，放歌避戎轩。",
   "畦丁负笼至，感动百虑端。"
  ],
  "title": "园官送茶"
 },
 {
  "id": 1575,
  "author": "杜甫",
  "paragraphs": [
   "朱夏热所婴，清旭步北林。",
   "小园背高冈，挽葛上崎崟。",
   "旷望延驻目，飘飖散疏襟。",
   "潜鳞恨水壮，去翼依云深。",
   "勿谓地无疆，劣于山有阴。",
   "石榞遍天下，水陆兼浮沈。",
   "自我登陇首，十年经碧岑。",
   "剑门来巫峡，薄倚浩至今。",
   "故园暗戎马，骨肉失追寻。",
   "时危无消息，老去多归心。",
   "志士惜白日，久客藉黄金。",
   "敢为苏门啸，庶作梁父吟。"
  ],
  "title": "上后园山脚"
 },
 {
  "id": 1576,
  "author": "杜甫",
  "paragraphs": [
   "江上秋已分，林中瘴犹剧。",
   "畦丁告劳苦，无以供日夕。",
   "蓬莠独不焦，野蔬暗泉石。",
   "卷耳况疗风，童儿且时摘。",
   "侵星驱之去，烂熳任远适。",
   "放筐亭午际，洗剥相蒙幂。",
   "登床半生熟，下箸还小益。",
   "加点瓜薤间，依稀橘奴迹。",
   "乱世诛求急，黎民糠籺窄。",
   "饱食复何心，荒哉膏粱客。",
   "富家厨肉臭，战地骸骨白。",
   "寄语恶少年，黄金且休掷。"
  ],
  "title": "驱竖子摘苍耳"
 },
 {
  "id": 1577,
  "author": "杜甫",
  "paragraphs": [
   "东渚雨今足，伫闻粳稻香。",
   "上天无偏颇，蒲稗各自长。",
   "人情见非类，田家戒其荒。",
   "功夫竞搰搰，除草置岸旁。",
   "谷者命之本，客居安可忘。",
   "青春具所务，勤垦免乱常。",
   "吴牛力容易，并驱动莫当。",
   "丰苗亦已穊，云水照方塘。",
   "有生固蔓延，静一资堤防。",
   "督领不无人，提携颇在纲。",
   "荆扬风土暖，肃肃候微霜。",
   "尚恐主守疏，用心未甚臧。",
   "清朝遣婢仆，寄语逾崇冈。",
   "西成聚必散，不独陵我仓。",
   "岂要仁里誉，感此乱世忙。",
   "北风吹蒹葭，蟋蟀近中堂。",
   "荏苒百工休，郁纡迟暮伤。"
  ],
  "title": "秋行官张请督促东渚耗稻向毕清晨遣女奴阿稽竖子阿段往问"
 },
 {
  "id": 1578,
  "author": "杜甫",
  "paragraphs": [
   "三伏适已过，骄阳化为霖。",
   "欲归瀼西宅，阻此江浦深。",
   "坏舟百版坼，峻岸复万寻。",
   "篙工初一弃，恐泥劳寸心。",
   "伫立东城隅，怅望高飞禽。",
   "草堂乱悬圃，不隔昆仑岑。",
   "昏浑衣裳外，旷绝同层阴。",
   "园甘长成时，三寸如黄金。",
   "诸侯旧上计，厥贡倾千林。",
   "邦人不足重，所迫豪吏侵。",
   "客居暂封殖，日夜偶瑶琴。",
   "虚徐五株态，侧塞烦胸襟。",
   "焉得辍两足，杖藜出岖嵚。",
   "条流数翠实，偃息归碧浔。",
   "拂拭乌皮几，喜闻樵牧音。",
   "令儿快搔背，脱我头上簪。"
  ],
  "title": "阻雨不得归瀼西甘林"
 },
 {
  "id": 1579,
  "author": "杜甫",
  "paragraphs": [
   "峡云行清晓，烟雾相裴回。",
   "风吹苍江树，雨洒石壁来。",
   "凄凄生余寒，殷殷兼出雷。",
   "白谷变气候，朱炎安在哉？",
   "高鸟湿不下，居人门未开。",
   "楚宫久已灭，幽佩为谁哀。",
   "侍臣书王梦，赋有冠古才。",
   "冥冥翠龙驾，多自巫山台。"
  ],
  "title": "雨"
 },
 {
  "id": 1580,
  "author": "杜甫",
  "paragraphs": [
   "青山澹无姿，白露谁能数。",
   "片片水上云，萧萧沙中雨。",
   "殊俗状巢居，曾台俯风渚。",
   "佳客适万里，沈思情延伫。",
   "挂帆远色外，惊浪满吴楚。",
   "久阴蛟螭出，寇盗复几许。"
  ],
  "title": "雨二首 一"
 },
 {
  "id": 1581,
  "author": "杜甫",
  "paragraphs": [
   "空山中宵阴，微冷先枕席。",
   "回风起清曙，万象萋已碧。",
   "落落出岫云，浑浑倚天石。",
   "日假何道行，雨含长江白。",
   "连樯荆州船，有士荷矛戟。",
   "南防草镇惨，沾湿赴远役。",
   "群盗下辟山，总戎备强敌。",
   "水深云光廓，鸣橹各有适。",
   "渔艇息悠悠，夷歌负樵客。",
   "留滞一老翁，书时记朝夕。"
  ],
  "title": "雨二首 二"
 },
 {
  "id": 1582,
  "author": "杜甫",
  "paragraphs": [
   "故跻瀼岸高，颇免崖石拥。",
   "开襟野堂豁，系马林花动。",
   "雉堞粉如云，山田麦无垅。",
   "春气晚更生，江流静犹涌。",
   "四序婴我怀，群盗久相踵。",
   "黎民困逆节，天子渴垂拱。",
   "所思注东北，深峡转修耸。",
   "衰老自成病，郎官未为冗。",
   "凄其望吕葛，不复梦周孔。",
   "济世数向时，斯人各枯冢。",
   "楚星南天黑，蜀月西雾重。",
   "安得随鸟翎，迫此惧将恐。"
  ],
  "title": "晚登瀼上堂"
 },
 {
  "id": 1583,
  "author": "杜甫",
  "paragraphs": [
   "昔我游山东，忆戏东岳阳。",
   "穷秋立日观，矫首望八荒。",
   "朱崖著毫发，碧海吹衣裳。",
   "蓐收困用事，玄冥蔚强梁。",
   "逝水自朝宗，镇名各其方。",
   "平原独憔悴，农力废耕桑。",
   "非关风露凋，曾是戍役伤。",
   "于时国用富，足以守边疆。",
   "朝廷任猛将，远夺戎虏场。",
   "到今事反复，故老泪万行。",
   "龟蒙不复见，况乃怀旧乡。",
   "肺萎属久战，骨出热中肠。",
   "忧来杖匣剑，更上林北冈。",
   "瘴毒猿鸟落，峡干南日黄。",
   "秋风亦已起，江汉始如汤。",
   "登高欲有往，荡析川无梁。",
   "哀彼远征人，去家死路旁。",
   "不及祖父茔，累累冢相当。"
  ],
  "title": "又上后园山脚"
 },
 {
  "id": 1584,
  "author": "杜甫",
  "paragraphs": [
   "山雨不作埿，江云薄为雾。",
   "晴飞半岭鹤，风乱平沙树。",
   "明灭洲景微，隐见岩姿露。",
   "拘闷出门游，旷绝经目趣。",
   "消中日伏枕，卧久尘及屦。",
   "岂无平肩舆，莫辨望乡路。",
   "兵戈浩未息，蛇虺反相顾。",
   "悠悠边月破，郁郁流年度。",
   "针灸阻朋曹，糠籺对童孺。",
   "一命须屈色，新知渐成故。",
   "穷荒益自卑，飘泊欲谁诉。",
   "虺羸愁应接，俄顷恐违迕。",
   "浮俗何万端，幽人有独步。",
   "庞公竟独往，尚子终罕遇。",
   "宿留洞庭秋，天寒潇湘素。",
   "杖策可入舟，送此齿发暮。"
  ],
  "title": "雨"
 },
 {
  "id": 1585,
  "author": "杜甫",
  "paragraphs": [
   "舍舟越西冈，入林解我衣。",
   "青刍适马性，好鸟知人归。",
   "晨光映远岫，夕露见日晞。",
   "迟暮少寝食，清旷喜荆扉。",
   "经过倦俗态，在野无所违。",
   "试问甘藜藿，未肯羡轻肥。",
   "喧静不同科，出处各天机。",
   "勿矜朱门是，陋此白屋非。",
   "明朝步邻里，长老可以依。",
   "时危赋敛数，脱粟为尔挥。",
   "相携行豆田，秋花霭菲菲。",
   "子实不得吃，货市送王畿。",
   "尽添军旅用，迫此公家威。",
   "主人长跪问，戎马何时稀。",
   "我衰易悲伤，屈指数贼围。",
   "劝其死王命，慎莫远奋飞。"
  ],
  "title": "甘林"
 },
 {
  "id": 1586,
  "author": "杜甫",
  "paragraphs": [
   "行云递崇高，飞雨霭而至。",
   "潺潺石间溜，汩汩松上驶。",
   "亢阳乘秋热，百谷皆已弃。",
   "皇天德泽降，焦卷有生意。",
   "前雨伤卒暴，今雨喜容易。",
   "不可无雷霆，间作鼓增气。",
   "佳声达中宵，所望时一致。",
   "清霜九月天，髣髴见滞穗。",
   "郊扉及我私，我圃日苍翠。",
   "恨无抱瓮力，庶减临江费。"
  ],
  "title": "雨"
 },
 {
  "id": 1587,
  "author": "杜甫",
  "paragraphs": [
   "阴阳一错乱，骄蹇不复理。",
   "枯旱于其中，炎方惨如毁。",
   "植物半蹉跎，嘉生将已矣。",
   "云雷歘奔命，师伯集所使。",
   "指麾赤白日，澒洞青光起。",
   "雨声先已风，散足尽西靡。",
   "山泉落沧江，霹雳犹在耳。",
   "终朝纡飒沓，信宿罢潇洒。",
   "堂下可以畦，呼童对经始。",
   "苣兮蔬之常，随事蓺其子。",
   "破块数席间，荷锄功易止。",
   "两旬不甲坼，空惜埋泥滓。",
   "野苋迷汝来，宗生实于此。",
   "此辈岂无秋，亦蒙寒露委。",
   "翻然出地速，滋蔓户庭毁。",
   "因知邪干正，掩抑至没齿。",
   "贤良虽得禄，守道不封己。",
   "拥寒败芝兰，众多盛荆杞。",
   "中园陷萧艾，老圃永为耻。",
   "登于白玉盘，藉以如霞绮。",
   "苋也无所施，胡颜入筐篚。"
  ],
  "title": "种莴苣"
 },
 {
  "id": 1588,
  "author": "杜甫",
  "paragraphs": [
   "不爱入州府，畏人嫌我真。",
   "及乎归茅宇，旁舍未曾嗔。",
   "老病忌拘束，应接丧精神。",
   "江邨意自放，林木心所欣。",
   "秋耕属地湿，山雨近甚匀。",
   "冬菁饭之半，牛力晚来新。",
   "深耕种数亩，未甚后四邻。",
   "嘉蔬既不一，名数颇具陈。",
   "荆巫非苦寒，采撷接青春。",
   "飞来两白鹤，暮啄泥中芹。",
   "雄者左翮垂，损伤已露筋。",
   "一步再流血，尚经矰缴勤。",
   "三步六号叫，志屈悲哀频。",
   "鸾皇不相待，侧颈诉高旻。",
   "杖藜俯沙渚，为汝鼻酸辛。"
  ],
  "title": "暇日小园散病将种秋菜督勒耕牛兼书触目"
 },
 {
  "id": 1589,
  "author": "杜甫",
  "paragraphs": [
   "司空出东夷，童稚刷劲翮。",
   "追随燕蓟儿，颖锐物不隔。",
   "服事哥舒翰，意无流沙碛。",
   "未甚拔行间，犬戎大充斥。",
   "短小精悍姿，屹然强寇敌。",
   "贯穿百万众，出入由咫尺。",
   "马鞍悬将首，甲外控鸣镝。",
   "洗剑青海水，刻铭天山石。",
   "九曲非外蕃，其王转深壁。",
   "飞兔不近驾，鸷鸟资远击。",
   "晓达兵家流，饱闻春秋癖。",
   "胸襟日沈静，肃肃自有适。",
   "潼关初溃散，万乘犹辟易。",
   "偏裨无所施，元帅见手格。",
   "太子入朔方，至尊狩梁益。",
   "胡马缠伊洛，中原气甚逆。",
   "肃宗登宝位，塞望势敦迫。",
   "公时徒步至，请罪将厚责。",
   "际会清河公，间道传玉册天王拜跪毕，谠议果冰释。",
   "翠华卷飞雪，熊虎亘阡陌。",
   "屯兵凤皇山，帐殿泾渭辟。",
   "金成贼咽喉诏镇雄所扼。",
   "禁暴清无双，爽气春淅沥。",
   "巷有从公歌，野多青青麦。",
   "及夫哭庙后，复领太原役恐惧禄位高，怅望王土窄。",
   "不得见清时，呜呼就窀穸。",
   "永系五湖舟，悲甚田横客。",
   "千秋汾晋间，事与云水白。",
   "昔观文苑传，岂述廉蔺绩。",
   "嗟嗟邓大夫，士卒终倒戟。"
  ],
  "title": "八哀诗 赠司空王公思礼"
 },
 {
  "id": 1590,
  "author": "杜甫",
  "paragraphs": [
   "郑公瑚琏器，华岳金天晶。",
   "昔在童子日，已闻老成名。",
   "嶷然大贤后，复见秀骨清。",
   "开口取将相，小心事友生。",
   "阅书百纸尽，落笔四座惊。",
   "历识匪父任，嫉邪常力争。",
   "汉议尚整肃，胡骑忽纵横。",
   "飞传自河陇，逢人问公卿。",
   "不知万乘出，雪涕风悲鸣。",
   "受词剑阁道，谒帝萧关城。",
   "寂寞云台仗，飘飖沙塞旌。",
   "江山少使者，笳鼓凝皇情。",
   "壮士血相视，忠臣气不平。",
   "密论贞观体，挥发岐阳征。",
   "感激动四极，联翩收二京。",
   "西郊牛酒再，原庙丹青明。",
   "匡汲俄宠辱，卫霍竟哀荣。",
   "四登会府地，三掌华阳兵。",
   "京兆空柳色，尚书无履声。",
   "群乌自朝夕，白马休横行。",
   "诸葛蜀人爱，文翁儒化成。",
   "公来雪山重，公去雪山轻。",
   "记室得何逊，韬钤延子荆。",
   "四郊失壁垒，虚馆开逢迎。",
   "堂上指图画，军中吹玉笙。",
   "岂无成都酒，忧国只细倾。",
   "时观锦水钓，问俗终相幷。",
   "意待犬戎灭，人藏红粟盈。",
   "以兹报主愿，庶或裨世程。",
   "炯炯一心在，沈沈二竖婴。",
   "颜回竟短折，贾谊徒忠贞。",
   "飞旐出江汉，孤舟轻荆衡。",
   "虚无马融笛，怅望龙骧茔。",
   "空余老宾客，身上愧簪缨。"
  ],
  "title": "八哀诗 赠左仆射郑国公严公武"
 },
 {
  "id": 1591,
  "author": "杜甫",
  "paragraphs": [
   "汝阳让帝子，眉宇真天人。",
   "虬须似太宗，色映塞外春。",
   "往者开元中，主恩视遇频。",
   "出入独非时，礼异见群臣。",
   "爱其谨洁极，倍此骨肉亲。",
   "从容听朝后，或在风雪晨。",
   "忽思格猛兽，苑囿腾清尘。",
   "羽旗动若一，万马肃𬳽𬳽。",
   "诏王来射雁，拜命已挺身。",
   "箭出飞鞚内，上又回翠麟。",
   "翻然紫塞翮，下拂明月轮。",
   "胡人虽获多，天笑不为新。",
   "王每中一物，手自与金银。",
   "袖中谏猎书，扣马久上陈。",
   "竟无衔橛虞，圣聪矧多仁。",
   "官免供给费，水有在藻鳞。",
   "匪唯帝老大，皆是王忠勤。",
   "晚年务置醴，门引申白宾。",
   "道大容无能，永怀侍芳茵。",
   "好学尚贞烈，义形必沾巾。",
   "挥翰绮绣扬，篇什若有神。",
   "川广不可溯，墓久狐兔邻。",
   "宛彼汉中郡，文雅见天伦。",
   "何以开我悲，泛舟俱远津。",
   "温温昔风味，少壮已书绅。",
   "旧游易磨灭，衰谢增酸辛。"
  ],
  "title": "八哀诗 赠太子师汝阳郡王琎"
 },
 {
  "id": 1592,
  "author": "杜甫",
  "paragraphs": [
   "武功少也孤，徒步客徐衮。",
   "读书东岳中，十载考坟典。",
   "时下莱芜郭，忍饥浮云𪩘。",
   "负米晚为身，每食脸必泫。",
   "夜字照𦶟薪，垢衣生碧藓。",
   "庶以勤苦志，报兹劬劳显。",
   "学蔚醇儒姿，文包旧史善。",
   "洒落辞幽人，归来潜京辇。",
   "射君东堂策，宗匠集精选。",
   "制可题未干，乙科已大阐。",
   "文章日自负，吏禄亦累践。",
   "晨趋阊阖内，足蹋宿昔趼。",
   "一麾出守还，黄屋朔风卷。",
   "不暇陪八骏，虏庭悲所遣。",
   "平生满尊酒，断此朋知展。",
   "忧愤病二秋，有恨石可转。",
   "肃宗复社稷，得无逆顺辨。",
   "范晔顾其儿，李斯忆黄犬。",
   "秘书茂松意，溟涨本末浅。",
   "青荧芙蓉剑，犀兕岂独剸。",
   "反为后辈亵，予实苦怀缅。",
   "煌煌斋房芝，事绝万手搴。",
   "垂之俟来者，正始征劝勉。",
   "不要悬黄金，胡为投乳贙。",
   "结交三十载，吾与谁游衍。",
   "荥阳复冥莫，罪罟已横罥。",
   "呜呼子逝日，始泰则终蹇。",
   "长安米万钱，凋丧尽余喘。",
   "战伐何当解，归帆阻清沔。",
   "尚缠漳水疾，永负蒿里饯。"
  ],
  "title": "八哀诗 故秘书少监武功苏公源明"
 },
 {
  "id": 1593,
  "author": "杜甫",
  "paragraphs": [
   "鶢鶋至鲁门，不识钟鼓飨。",
   "孔翠望赤霄，愁思雕笼养。",
   "荥阳冠众儒，早闻名公赏。",
   "地崇士大夫，况乃气精爽。",
   "天然生知姿，学立游夏上。",
   "神农极阙漏，黄石愧师长。",
   "药纂西极名，兵流指诸掌。",
   "贯穿无遗恨，荟蕞何技痒。",
   "圭臬星经奥，虫篆丹青广。",
   "子云窥未遍，方朔谐太枉。",
   "神翰顾不一，体变钟兼两。",
   "文传天下口，大字犹在榜。",
   "昔献书画图，新诗亦俱往。",
   "沧洲动玉陛，宣鹤误一响。",
   "三绝自御题，四方尤所仰。",
   "嗜酒益疏放，弹琴视天壤。",
   "形骸实土木，亲近唯几杖。",
   "未曾寄官曹，突兀倚书幌。",
   "晚就芸香阁，胡尘昏坱莽。",
   "反复归圣朝，点染无涤荡。",
   "老蒙台州掾，泛泛浙江桨。",
   "覆穿四明雪，饥拾楢溪橡。",
   "空闻紫芝歌，不见杏坛丈。",
   "天长眺东南，秋色余魍魉。",
   "别离惨至今，斑白徒怀曩。",
   "春深秦山秀，叶坠清渭朗。",
   "剧谈王侯门，野税林下鞅。",
   "操纸终夕酣，时物集遐想。",
   "词场竟疏阔，平昔滥吹奖。",
   "百年见存殁，牢落吾安放。",
   "萧条阮咸在，出处同世网。",
   "他日访江楼，含凄述飘荡。"
  ],
  "title": "八哀诗 故著作郎贬台州司户荥阳郑公虔"
 },
 {
  "id": 1594,
  "author": "杜甫",
  "paragraphs": [
   "相国生南纪，金璞无留矿。",
   "仙鹤下人间，独立霜毛整。",
   "矫然江海思，复与云路永。",
   "寂寞想土阶，未遑等箕颍。",
   "上君白玉堂，倚君金华省。",
   "碣石岁峥嵘，天地日蛙黾。",
   "退食吟大庭，何心记榛梗。",
   "骨惊畏曩哲，鬒变负人境。",
   "虽蒙换蝉冠，右地恧多幸。",
   "敢忘二疏归，痛迫苏耽井。",
   "紫绶映暮年，荆州谢所领。",
   "庾公兴不浅，黄霸镇每静。",
   "宾客引调同，讽咏在务屏。",
   "诗罢地有余，篇终语清省。",
   "一阳发阴管，淑气含公鼎。",
   "乃知君子心，用才文章境。",
   "散帙起翠螭，倚薄巫庐并。",
   "绮丽玄晖拥，笺诔任昉骋。",
   "自我一家则，未缺只字警。",
   "千秋沧海南，名系朱鸟影。",
   "归老守故林，恋阙悄延颈。",
   "波涛良史笔，芜绝大庾岭。",
   "向时礼数隔，制作难上请。",
   "再读徐孺碑，犹思理烟艇。"
  ],
  "title": "八哀诗 故右仆射相国张公九齢"
 },
 {
  "id": 1595,
  "author": "杜甫",
  "paragraphs": [
   "劳生共乾坤，何处异风俗。",
   "冉冉自趋竞，行行见羁束。",
   "无贵贱不悲，无富贫亦足。",
   "万古一骸骨，邻家递歌哭。",
   "鄙夫到巫峡，三岁如转烛。",
   "全命甘留滞，忘情任荣辱。",
   "朝班及暮齿，日给还脱粟。",
   "编蓬石城东，采药山北谷。",
   "用心霜雪间，不必条蔓绿。",
   "非关故安排，曾是顺幽独。",
   "达士如弦直，小人似钩曲。",
   "曲直我不知，负暄候樵牧。"
  ],
  "title": "写怀二首 一"
 },
 {
  "id": 1596,
  "author": "杜甫",
  "paragraphs": [
   "夜深坐南轩，明月照我膝。",
   "惊风翻河汉，梁栋已出日。",
   "群生各一宿，飞动自俦匹。",
   "吾亦驱其儿，营营为私实。",
   "天寒行旅稀，岁暮日月疾。",
   "荣名忽中人，世乱如虮虱。",
   "古者三皇前，满腹志愿毕。",
   "胡为有结绳，陷此胶与漆。",
   "祸首燧人氏，厉阶董孤笔。",
   "君看灯烛张，转使飞蛾密。",
   "放神八极外，俯仰俱萧瑟。",
   "终契如往还，得匪合仙术。"
  ],
  "title": "写怀二首 二"
 },
 {
  "id": 1597,
  "author": "杜甫",
  "paragraphs": [
   "天上浮云如白衣，斯须改变如苍狗。",
   "古往今来共一时，人生万事无不有。",
   "近者抉眼去其夫，河东女儿身姓柳。",
   "丈夫正色动引经，酆城客子王季友。",
   "群书万卷常暗诵，孝经一通看在手。",
   "贫穷老瘦家卖屐，好事就之为携酒。",
   "豫章太守高帝孙，引为宾客敬颇久。",
   "闻道三年未曾语，小心恐惧闭其口。",
   "太守得之更不疑，人生反复看亦丑。",
   "明月无瑕岂容易，紫气郁郁犹冲斗。",
   "时危可仗真豪俊，二人得置君侧否。",
   "太守顷者领山南，邦人思之比父母。",
   "王生早曾拜颜色，高山之外皆培𪣻。",
   "用为羲和天为成，用平水土地为厚。",
   "王也论道阻江湖，李也丞疑旷前后。",
   "死为星辰终不灭，致君尧舜焉肯朽。",
   "吾辈碌碌饱饭行，风后力牧长回首。"
  ],
  "title": "可叹"
 },
 {
  "id": 1598,
  "author": "杜甫",
  "paragraphs": [
   "昔有佳人公孙氏，一舞剑气动四方。",
   "观者如山色沮丧，天地为之久低昂。",
   "㸌如羿射九日落，矫如群帝骖龙翔。",
   "来如雷霆收震怒，罢如江海凝清光。",
   "绛唇珠袖两寂莫，况有弟子传芬芳。",
   "临颍美人在白帝，妙舞此曲神扬扬。",
   "与余问答既有以，感时抚事增惋伤。",
   "先帝侍女八千人，公孙剑器初第一。",
   "五十年间似反掌，风尘倾动昏王室。",
   "棃园子弟散如烟，女乐余姿映寒日。",
   "金粟堆南木已拱，瞿唐石城草萧瑟。",
   "玳筵急管曲复终，乐极哀来月东出。",
   "老夫不知其所往，足茧荒山转愁疾。"
  ],
  "title": "观公孙大娘弟子舞剑器行"
 },
 {
  "id": 1599,
  "author": "杜甫",
  "paragraphs": [
   "往在西京日，胡来满彤宫。",
   "中宵焚九庙，云汉为之红。",
   "解瓦飞十里，𰬸帷纷曾空。",
   "疚心惜木主，一一灰悲风。",
   "合昏排铁骑，清旭散锦𩦺贼臣表逆节，相贺以成功。",
   "是时妃嫔戮，连为粪土丛。",
   "当宁陷玉座，白间剥画虫。",
   "不知二圣处，私泣百岁翁。",
   "车驾既云还，楹桷歘穹崇。",
   "故老复涕泗，祠官树椅桐。",
   "宏壮不如初，已见帝力雄。",
   "前春礼郊庙，祀事亲圣躬。",
   "微躯忝近臣，景从陪群公。",
   "登阶捧玉册，峨冕耿金钟。",
   "侍祠恧先露，掖垣迩濯龙。",
   "天子惟孝孙，五云起九重。",
   "镜奁换粉黛，翠羽犹葱胧。",
   "前者厌羯胡，后来遭犬戎。",
   "俎豆腐膻肉，罘罳行角弓。",
   "安得自西极，申命空山东。",
   "尽躯诣阙下，士庶塞关中。",
   "主将晓逆顺，元元归始终。",
   "一朝自罪己，万里车书通。",
   "锋镝供锄犂，征戍听所从。",
   "冗官各复业，土著还力农。",
   "君臣节俭足，朝野欢呼同。",
   "中兴似国初，继体如太宗。",
   "端拱纳谏诤，和风日冲融。",
   "赤墀樱桃枝，隐映银丝笼。",
   "千春荐陵寝，永永垂无穷。",
   "京都不再火，泾渭开愁容。",
   "归号故松柏，老去苦飘蓬。"
  ],
  "title": "往在"
 },
 {
  "id": 1600,
  "author": "杜甫",
  "paragraphs": [
   "昔者与高李，晚登单父台。",
   "寒芜际碣石，万里风云来。",
   "桑柘叶如雨，飞藿去裴回。",
   "清霜大泽冻，禽兽有余哀。",
   "是时仓廪实，洞达寰区开。",
   "猛士思灭胡，将帅望三台。",
   "君王无所惜，驾驭英雄材。",
   "幽燕盛用武，供给亦劳哉。",
   "吴门转粟帛，泛海陵蓬莱。",
   "肉食三十万，猎射起黄埃。",
   "隔河忆长眺，青岁已摧颓。",
   "不及少年日，无复故人杯。",
   "赋诗独流涕，乱世想贤才。",
   "有能市骏骨，莫恨少龙媒。",
   "商山议得失，蜀主脱嫌猜。",
   "吕尚封国邑，傅说已盐梅。",
   "景晏楚山深，水鹤去低回。",
   "庞公任本性，携子卧苍苔。"
  ],
  "title": "昔游"
 },
 {
  "id": 1601,
  "author": "杜甫",
  "paragraphs": [
   "往昔十四五，出游翰墨场。",
   "斯文崔魏徒，以我似班扬。",
   "七龄思即壮，开口咏凤皇。",
   "九龄书大字，有作成一囊。",
   "性豪业嗜酒，嫉恶怀刚肠。",
   "脱略小时辈，结交皆老苍。",
   "饮酣视八极，俗物都茫茫。",
   "东下姑苏台，已具浮海航。",
   "到今有遗恨，不得穷扶桑。",
   "王谢风流远，阖庐丘墓荒。",
   "剑池石壁仄，长洲荷芰香。",
   "嵯峨阊门北，清庙映回塘。",
   "每趋吴太伯，抚事泪浪浪。",
   "枕戈忆句践，渡浙想秦皇。",
   "蒸鱼闻匕首，除道哂要章。",
   "越女天下白，鉴湖五月凉。",
   "剡溪蕴秀异，欲罢不能忘。",
   "归帆拂天姥，中岁贡旧乡。",
   "气劘屈贾垒，目短曹刘墙。",
   "忤下考功第，独辞京尹堂。",
   "放荡齐赵间，裘马颇清狂。",
   "春歌丛台上，冬猎青丘旁。",
   "呼鹰皂枥林，逐兽云雪冈。",
   "射飞曾纵鞚，引臂落鹙鸧。",
   "苏侯据鞍喜，忽如携葛强。",
   "快意八九年，西归到咸阳。",
   "许与必词伯，赏游实贤王。",
   "曳裾置醴地，奏赋入明光。",
   "天子废食召，群公会轩裳。",
   "脱身无所爱，痛饮信行藏。",
   "黑貂不免敝，斑鬓兀称觞。",
   "杜曲晚耆旧，四郊多白杨。",
   "坐深乡党敬，日觉死生忙。",
   "朱门任倾夺，赤族迭罹殃。",
   "国马竭粟豆，官鸡输稻粱。",
   "举隅见烦费，引古惜兴亡。",
   "河朔风尘起，岷山行幸长。",
   "两宫各警跸，万里遥相望。",
   "崆峒杀气黑，少海旌旗黄。",
   "禹功亦命子，涿鹿亲戎行。",
   "翠华拥英岳，螭虎啖豺狼。",
   "爪牙一不中，胡兵更陆梁。",
   "大军载草草，凋瘵满膏肓。",
   "备员窃补衮，忧愤心飞扬。",
   "上感九庙焚，下悯万民疮。",
   "斯时伏青蒲，延争守御床。",
   "君辱敢爱死，赫怒幸无伤。",
   "圣哲体仁恕，宇县复小康。",
   "哭庙灰烬中，鼻酸朝未央。",
   "小臣议论绝，老病客殊方。",
   "郁郁苦不展，羽翮困低昂。",
   "秋风动哀壑，碧蕙捐微芳。",
   "之推避赏从，渔父濯沧浪。",
   "荣华敌勋业，岁暮有严霜。",
   "吾观鸱夷子，才格出寻常。",
   "群凶逆未定，侧伫英俊翔。"
  ],
  "title": "壮游"
 },
 {
  "id": 1602,
  "author": "杜甫",
  "paragraphs": [
   "昔我游宋中，惟梁孝王都。",
   "名今陈留亚，剧则贝魏俱。",
   "邑中九万家，高栋照通衢。",
   "舟车半天下，主客多欢娱。",
   "白刃雠不义，黄金倾有无。",
   "杀人红尘里，报答在斯须。",
   "忆与高李辈，论交入酒垆。",
   "两公壮藻思，得我色敷腴。",
   "气酣登吹台，怀古视平芜。",
   "芒砀云一去，雁鹜空相呼。",
   "先帝正好武，寰海未凋枯。",
   "猛将收西域，长戟破林胡。",
   "百万攻一城，献捷不云输。",
   "组练弃如泥，尺土负百夫。",
   "拓境功未已，元和辞大炉。",
   "乱离朋友尽，合沓岁月徂。",
   "吾衰将焉托，存殁再呜呼。",
   "萧条益堪愧，独在天一隅。",
   "乘黄已去矣，凡马徒区区。",
   "不复见颜鲍，系舟卧荆巫。",
   "临餐吐更食，常恐违抚孤。"
  ],
  "title": "遣怀"
 },
 {
  "id": 1603,
  "author": "杜甫",
  "paragraphs": [
   "遭乱发尽白，转衰病相婴。",
   "沈绵盗贼际，狼狈江汉行。",
   "叹时药力薄，为客羸瘵成。",
   "吾人诗家秀，博采世上名。",
   "粲粲元道州，前圣畏后生。",
   "观呼舂陵作，歘见俊哲情。",
   "复览贼退篇，结也实国桢。",
   "贾谊昔流恸，匡衡常引经。",
   "道州忧黎庶，词气浩纵横。",
   "两章对秋月，一字偕华星。",
   "至君唐虞际，纯朴忆大庭。",
   "何时降玺书，用尔为丹青。",
   "狱讼永衰息，岂唯偃甲兵。",
   "凄恻念诛求，薄敛近休明。",
   "乃知正人意，不苟飞长缨。",
   "凉飙振南岳，之子宠若惊。",
   "色阻金印大，兴含沧浪清。",
   "我多长卿病，日夕思朝廷。",
   "肺枯渴太甚，漂泊公孙城。",
   "呼儿具纸笔，隐几临轩楹。",
   "作诗呻吟内，黑澹字攲倾。",
   "感彼危苦词，庶几知者听。"
  ],
  "title": "同元使君舂陵行"
 },
 {
  "id": 1604,
  "author": "杜甫",
  "paragraphs": [
   "苍颉鸟迹既茫昧，字体变化如浮云。",
   "陈仓石鼓又已讹，大小二篆生八分。",
   "秦有李斯汉蔡邕，中间作者寂不闻。",
   "峄山之碑野火焚，枣木传客肥失真。",
   "苦县光和尚骨立，书贵瘦硬方通神。",
   "惜哉李蔡不复得，吾甥李潮下笔亲。",
   "尚书韩择木，骑曹蔡有邻。",
   "开元已来数八分，潮也奄有二子成三人。",
   "况潮小篆逼秦相，快剑长戟森相向。",
   "八分一字直百金，蛟龙盘拏肉屈强。",
   "吴郡张颠夸草书，草书非古空雄壮。",
   "岂如吾甥不流宕，丞相中郎丈人行。",
   "巴东逢李潮，逾月求我歌。",
   "我今衰老才力薄，潮乎潮乎奈汝何。"
  ],
  "title": "李潮八分小篆歌"
 },
 {
  "id": 1605,
  "author": "杜甫",
  "paragraphs": [
   "纷然丧乱际，见此忠孝门。",
   "蜀中寇亦甚，柏氏功弥存。",
   "深诚补王室，戮力自元昆。",
   "三止锦江沸，独清玉垒昏。",
   "高名入竹帛，新渥照乾坤。",
   "子弟先卒伍，芝兰叠玙璠。",
   "同心注师律，洒血在戎轩。",
   "丝纶实具载，绂冕已殊恩。",
   "奉公举骨肉，诛叛经寒温。",
   "金甲雪犹冻，朱旗尘不翻。",
   "每闻战场说，歘激懦气奔。",
   "圣主国多盗，贤臣官则尊。",
   "方当节钺用，必绝祲沴根。",
   "吾病日回首，云台谁再论。",
   "作歌挹盛事，推毂期孤骞。"
  ],
  "title": "览柏中允兼子侄数人除官制词因述父子兄弟四美载歌丝纶"
 },
 {
  "id": 1606,
  "author": "杜甫",
  "paragraphs": [
   "佳人绝代歌，独立发皓齿。",
   "满堂惨不乐，响下清虚里。",
   "江城带素月，况乃清夜起。",
   "老夫悲暮年，壮士泪如水。",
   "玉杯久寂寞，金管迷宫征。",
   "勿云听者疲，愚智心尽死。",
   "古来杰出士，岂待一知己。",
   "吾闻昔秦青，倾侧天下耳。"
  ],
  "title": "听杨氏歌"
 },
 {
  "id": 1607,
  "author": "杜甫",
  "paragraphs": [
   "太常楼船声嗷嘈，问兵刮寇趋下牢。",
   "牧出令奔飞百艘，猛蛟突兽纷腾逃。",
   "白帝寒城驻锦袍，玄冬示我胡国刀。",
   "壮士短衣头虎毛，凭轩拔鞘天为高。",
   "翻风转日木怒号，冰翼雪澹伤哀猱。",
   "镌错碧罂䴙鹈膏，铓锷已莹虚秋涛。",
   "鬼物撇捩辞坑壕，苍水使者扪赤条。",
   "龙伯国人罢钓鳌，芮公回首颜色劳。",
   "分阃救世用贤豪，赵公玉立高歌起。",
   "揽环结佩相终始，万岁持之护天子。",
   "得君乱丝与君理，蜀江如线如针水。",
   "荆岑弹丸心未已，贼臣恶子休干纪。",
   "魑魅魍魉徒为耳，妖腰乱领敢欣喜。",
   "用之不高亦不庳，不似长剑须天倚。",
   "吁嗟光禄英雄弭，大食宝刀聊可比。",
   "丹青宛转麒麟里，光芒六合无泥滓。"
  ],
  "title": "荆南兵马使太常卿赵公大食刀歌"
 },
 {
  "id": 1608,
  "author": "杜甫",
  "paragraphs": [
   "悲台萧飒石巃嵸，哀壑杈枒浩呼汹。",
   "中有万里之长江，回风滔日孤光动。",
   "角鹰翻倒壮士臂，将军玉帐轩翠气。",
   "二鹰猛脑徐侯穟，目如愁胡视天地。",
   "杉鸡竹兔不自惜，溪虎野羊俱辟易。",
   "鞲上锋棱十二翮，将军勇锐与之敌。",
   "将军树勋起安西，昆仑虞泉入马蹄。",
   "白羽曾肉三狻猊，敢决岂不与之齐。",
   "荆南芮公得将军，亦如角鹰下翔云。",
   "恶鸟飞飞啄金屋，安得尔辈开其群，驱出六合枭鸾分。"
  ],
  "title": "王兵马使二角鹰"
 },
 {
  "id": 1609,
  "author": "杜甫",
  "paragraphs": [
   "梁公曾孙我姨弟，不见十年官济济。",
   "大贤之后竟陵迟，浩荡古今同一体。",
   "比看叔伯四十人，有才无命百寮底。",
   "今者兄弟一百人，几人卓绝秉周礼。",
   "在汝更用文章为，长兄白眉复天启。",
   "汝门请从曾翁说，太后当朝多巧诋。",
   "狄公执政在末年，浊河终不污清济。",
   "国嗣初将付诸武，公独廷诤守丹陛。",
   "禁中决册请房陵，前朝长老皆流涕。",
   "太宗社稷一朝正，汉宫威仪重昭洗。",
   "时危始识不世才，谁谓荼苦甘如荠。",
   "汝曹又宜列土食，身使门户多旌棨。",
   "胡为漂泊岷汉间，干谒王侯颇历抵。",
   "况乃山高水有波，秋风萧萧露泥泥。",
   "虎之饥，下巉嵒。",
   "蛟之横，出清泚。",
   "早归来，黄土泥衣眼易眯。"
  ],
  "title": "狄明府"
 },
 {
  "id": 1610,
  "author": "杜甫",
  "paragraphs": [
   "秋风淅淅吹巫山，上牢下牢修水关。",
   "吴樯楚柁牵百丈，暖向神都寒未还。",
   "要路何日罢长戟，战自青羌连百蛮。",
   "中巴不曾消息好，暝传戍鼓长云间。"
  ],
  "title": "秋风二首 一"
 },
 {
  "id": 1611,
  "author": "杜甫",
  "paragraphs": [
   "秋风淅淅吹我衣，东流之外西日微。",
   "天清小城捣练急，石古细路行人稀。",
   "不知明月为谁好，早晚孤帆他夜归。",
   "会将白发倚庭树，故园池台今是非。"
  ],
  "title": "秋风二首 二"
 },
 {
  "id": 1612,
  "author": "杜甫",
  "paragraphs": [
   "天雨萧萧滞茅屋，空山无以慰幽独。",
   "锐头将军来何迟，令我心中苦不足。",
   "数看黄雾乱玄云，时听严风折乔木。",
   "泉源泠泠杂猿狖，泥泞漠漠饥鸿鹄。",
   "岁暮穷阴耿未已，人生会面难再得。",
   "忆尔腰下铁丝箭，射杀林中雪色鹿。",
   "前者坐皮因问毛，知子历险人马劳。",
   "异兽如飞星宿落，应弦不碍苍山高。",
   "安得突骑只五千，崒然眉骨皆尔曹。",
   "走平乱世相催促，一豁明主正郁陶。",
   "忆昔范增碎玉斗，未使吴兵著白袍。",
   "昏昏阊阖闭氛祲，十月荆南雷怒号。"
  ],
  "title": "久雨期王将军不至"
 },
 {
  "id": 1613,
  "author": "杜甫",
  "paragraphs": [
   "不见秘书心若失，及见秘书失心疾。",
   "安为动主理信然，我独觉子神充实。",
   "重闻西方止观经，老身古寺风泠泠。",
   "妻儿待我且归去，他日杖藜来细听。"
  ],
  "title": "别李祕书始兴寺所居"
 },
 {
  "id": 1614,
  "author": "杜甫",
  "paragraphs": [
   "秋风歘吸吹南国，天地惨惨无颜色。",
   "洞庭扬波江汉回，虎牙铜柱皆倾侧。",
   "巫峡阴岑朔漠气，峰峦窈窕谿谷黑。",
   "杜鹃不来猿狖寒，山鬼幽忧雪霜逼。",
   "楚老长嗟忆炎瘴，三尺角弓两斛力。",
   "壁立石城横塞起，金错旌竿满云直。",
   "渔阳突骑猎青丘，犬戎锁甲闻丹极。",
   "八荒十年防盗贼，征戍诛求寡妻哭，远客中宵泪沾臆。"
  ],
  "title": "虎牙行"
 },
 {
  "id": 1615,
  "author": "杜甫",
  "paragraphs": [
   "今日苦短昨日休，岁云暮矣增离忧。",
   "霜凋碧树待锦树，万壑东逝无停留。",
   "荒戍之城石色古，东郭老人住青丘。",
   "飞书白帝营斗粟，琴瑟几杖柴门幽。",
   "青草萋萋尽枯死，天马跂足随牦牛。",
   "自古圣贤多薄命，奸雄恶少皆封侯。",
   "故国三年一消息，终南渭水寒悠悠。",
   "五陵豪贵反颠倒，乡里小儿狐白裘。",
   "生男堕地要膂力，一生富贵倾邦国。",
   "莫愁父母少黄金，天下风尘儿亦得。"
  ],
  "title": "锦树行"
 },
 {
  "id": 1616,
  "author": "杜甫",
  "paragraphs": [
   "孔雀未知牛有角，渴饮寒泉逢抵触。",
   "赤霄悬圃须往来，翠尾金花不辞辱。",
   "江中淘河吓飞燕，衔泥却落羞华屋。",
   "皇孙犹曾莲勺困，卫庄见贬伤其足。",
   "老翁慎莫怪少年，葛亮贵和书有篇。",
   "丈夫垂名动万年，记忆细故非高贤。"
  ],
  "title": "赤霄行"
 },
 {
  "id": 1617,
  "author": "杜甫",
  "paragraphs": [
   "汉时长安雪一丈，牛马毛寒缩如猬。",
   "楚江巫峡冰入怀，虎豹哀号又堪记。",
   "秦城老翁荆扬客，惯习炎蒸岁𫄨绤。",
   "玄冥祝融气或交，手持白羽未敢释。"
  ],
  "title": "前苦寒行二首 一"
 },
 {
  "id": 1618,
  "author": "杜甫",
  "paragraphs": [
   "去年白帝雪在山，今年白帝雪在地。",
   "冻埋蛟龙南浦缩，寒刮肌肤北风利。",
   "楚人四时皆麻衣，楚天万里无晶辉。",
   "三足之乌足恐断，羲和送将何所归。"
  ],
  "title": "前苦寒行二首 二"
 },
 {
  "id": 1619,
  "author": "杜甫",
  "paragraphs": [
   "南纪巫庐瘴不绝，太古以来无尺雪。",
   "蛮夷长老怨苦寒，昆仑天关冻应折。"
  ],
  "title": "后苦寒行二首 一"
 },
 {
  "id": 1620,
  "author": "杜甫",
  "paragraphs": [
   "晚来江门失大木，猛风中夜吹白屋。",
   "天兵斩断青海戎，杀气南行动地轴，不尔苦寒何太酷。",
   "巴东之峡生凌澌，彼苍回轩人得知。"
  ],
  "title": "后苦寒行二首 二"
 },
 {
  "id": 1621,
  "author": "杜甫",
  "paragraphs": [
   "高唐暮冬雪壮哉，旧瘴无复似尘埃。",
   "崖沈谷没白皑皑，江石缺裂青枫摧。",
   "南天三旬苦雾开，赤日照耀从西来。",
   "六龙寒急光裴回，照我衰颜忽落地，口虽吟咏心中哀。",
   "未怪及时少年子，扬眉结义黄金台。",
   "洎乎吾生何飘零，支离委绝同死灰。"
  ],
  "title": "晚晴"
 },
 {
  "id": 1622,
  "author": "杜甫",
  "paragraphs": [
   "方冬合沓玄阴塞，昨日晚晴今日黑。",
   "万里飞蓬映天过，孤城树羽扬风直。",
   "江涛簸岸黄沙走，云雪埋山苍兕吼。",
   "君不见夔子之国杜陵翁，牙齿半落左耳聋。"
  ],
  "title": "复阴"
 },
 {
  "id": 1623,
  "author": "杜甫",
  "paragraphs": [
   "夜来归来冲虎过，山黑家中已眠卧。",
   "傍见北斗向江低，仰看明星当空大。",
   "庭前把烛嗔两炬，峡口惊猿闻一个。",
   "白头老罢舞复歌，杖藜不睡谁能那。"
  ],
  "title": "夜归"
 },
 {
  "id": 1624,
  "author": "杜甫",
  "paragraphs": [
   "自胡之反持干戈，天下学士亦奔波。",
   "叹彼幽栖载典籍，萧然暴露依山阿。",
   "青山万里静散地，白雨一洗空垂萝。",
   "乱代飘零余到此，古人成败子如何。",
   "荆扬春冬异风土，巫峡日夜多云雨。",
   "赤叶枫林百舌鸣，黄泥野岸天鸡舞。",
   "盗贼纵横甚密迩，形神寂莫甘辛苦。",
   "几时高议排金门，各使苍生有环堵。"
  ],
  "title": "寄柏学士林居"
 },
 {
  "id": 1625,
  "author": "杜甫",
  "paragraphs": [
   "嵯峨白帝城东西，南有龙湫北虎溪。",
   "吾孙骑曹不骑马，业学尸乡多养鸡。",
   "庞公隐时尽室去，武陵春树他人迷。",
   "与汝林居未相失，近身药裹酒长携。",
   "牧竖樵童亦无赖，莫令斩断青云梯。"
  ],
  "title": "寄从孙崇简"
 },
 {
  "id": 1626,
  "author": "杜甫",
  "paragraphs": [
   "忽忽峡中睡，悲风方一醒。",
   "西来有好鸟，为我下青冥。",
   "羽毛净白雪，惨淡飞云汀。",
   "既蒙主人顾，举翮唳孤亭。",
   "持以比佳士，及此慰扬舲。",
   "清文动哀玉，见道发新硎。",
   "欲学鸱夷子，待勒燕山铭。",
   "谁重断蛇剑，致君君未听。",
   "志在麒麟阁，无心云母屏。",
   "卓氏近新寡，豪家朱门扃。",
   "相如才调逸，银汉会双星。",
   "客来洗粉黛，日暮拾流萤。",
   "不是无膏火，劝郎勤六经。",
   "老夫自汲涧，野水日泠泠。",
   "我叹黑头白，君看银印青。",
   "卧病识山鬼，为农知地形。",
   "谁矜坐锦帐，苦厌食鱼腥。",
   "东西两岸坼，横水注沧溟。",
   "碧色忽惆怅，风雷搜百灵。",
   "空中右白虎，赤节引娉婷。",
   "自云帝里女，噀雨凤凰翎。",
   "襄王薄行迹，莫学冷如丁。",
   "千秋一拭泪，梦觉有微馨。",
   "人生相感动，金石两青荧。",
   "丈人但安坐，休辨渭与泾。",
   "龙蛇尚格鬬，洒血暗郊坰。",
   "吾闻聪明主，治国用轻刑。",
   "销兵铸农器，今古岁方宁。",
   "文王日俭德，俊乂始盈庭。",
   "荣华贵少壮，岂食楚江萍。"
  ],
  "title": "奉酬薛十二丈判官见赠"
 },
 {
  "id": 1627,
  "author": "杜甫",
  "paragraphs": [
   "甫也诸侯老宾客，罢酒酣歌拓金戟。",
   "骑马忽忆少年时，散蹄迸落瞿塘石。",
   "白帝城门水云外，低身直下八千尺。",
   "粉堞电转紫游缰，东得平冈出天壁。",
   "江村野堂争入眼，垂鞭亸鞚凌紫陌。",
   "向来皓首惊万人，自倚红颜能骑射。",
   "安知决臆追风足，朱汗骖驔犹喷玉。",
   "不虞一蹶终损伤，人生快意多所辱。",
   "职当忧戚伏衾枕，况乃迟暮加烦促。",
   "明知来问腆我颜，杖藜强起依僮仆。",
   "语尽还成开口笑，提携别埽清谿曲。",
   "酒肉如山又一时，初筵哀丝动豪竹。",
   "共指西日不相贷，喧呼且覆杯中渌。",
   "何必走马来为问，君不见嵇康养生遭杀戮。"
  ],
  "title": "醉为马坠诸公携酒相看"
 },
 {
  "id": 1628,
  "author": "杜甫",
  "paragraphs": [
   "丹雀衔书来，暮栖何乡树。",
   "骅骝事天子，辛苦在道路。",
   "司直非冗官，荒山甚无趣。",
   "借问泛舟人，胡为入云雾。",
   "与子姻娅间，即亲亦有故。",
   "万里长江边，邂逅一相遇。",
   "长卿消渴再，公干沈绵屡。",
   "清谈慰老夫，开卷得佳句。",
   "时见文章士，欣然澹情素。",
   "伏枕闻别离，畴能忍漂寓。",
   "良会苦短促，溪行水奔注。",
   "熊罴咆空林，游子慎驰骛。",
   "西谒巴中侯，艰险如跬步。",
   "主人不世才，先帝常特顾。",
   "拔为天军佐，崇大王法度。",
   "淮海生清风，南翁尚思慕。",
   "公宫造广厦，木石乃无数。",
   "初闻伐松柏，犹卧天一柱。",
   "我瘦书不成，成字读亦误。",
   "为我问故人，劳心练征戍。"
  ],
  "title": "送高司直寻封阆州"
 },
 {
  "id": 1629,
  "author": "杜甫",
  "paragraphs": [
   "君不见道边废弃池，君不见前者摧折桐。",
   "百年死树中琴瑟，一斛旧水藏蛟龙。",
   "丈夫盖棺事始定，君今幸未成老翁。",
   "何恨憔悴在山中，深山穷谷不可处，霹雳魍魉兼狂风。"
  ],
  "title": "君不见简苏徯"
 },
 {
  "id": 1630,
  "author": "杜甫",
  "paragraphs": [
   "异县昔同游，各云厌转蓬。",
   "别离已五年，尚在行李中。",
   "戎马日衰息，乘舆安九重。",
   "有才何栖栖，将老委所穷。",
   "为郎未为贱，其奈疾病攻。",
   "子何面黧黑，不得豁心胸。",
   "巴蜀倦剽掠，下愚成土风。",
   "幽蓟已削平，荒徼尚弯弓。",
   "斯人脱身来，岂非吾道东。",
   "乾坤虽宽大，所适装囊空。",
   "肉食哂菜色，少壮欺老翁。",
   "况乃主客间，古来偪侧同。",
   "君今下荆扬，独帆如飞鸿。",
   "二州豪侠场，人马皆自雄。",
   "一请甘饥寒，再请甘养蒙。"
  ],
  "title": "赠苏四徯"
 },
 {
  "id": 1631,
  "author": "杜甫",
  "paragraphs": [
   "人生无贤愚，飘飖若埃尘。",
   "自非得神仙，谁免危其身。",
   "与子俱白头，役役常苦辛。",
   "虽为尚书郎，不及村野人。",
   "忆昔村野人，其乐难具陈。",
   "蔼蔼桑麻交，公侯为等伦。",
   "天未厌戎马，我辈本常贫。",
   "子尚客荆州，我亦滞江滨。",
   "峡中一卧病，疟疠终冬春。",
   "春复加肺气，此病盖有因。",
   "早岁与苏郑，痛饮情相亲。",
   "二公化为土，嗜酒不失真。",
   "余今委修短，岂得恨命屯。",
   "闻子心甚壮，所遇信席珍。",
   "上马不用扶，每扶必怒嗔。",
   "赋诗宾客间，挥洒动八垠。",
   "乃知盖代手，才力老益神。",
   "青草洞庭湖，东浮沧海漘。",
   "君山可避暑，况足采白苹。",
   "子岂无扁舟，往复江汉津。",
   "我未下瞿塘，空念禹功勤。",
   "听说松门峡，吐药揽衣巾。",
   "高秋却束带，鼓枻视青旻。",
   "凤池日澄碧，济济多士新。",
   "余病不能起，健者勿逡巡。",
   "上有明哲君，下有行化臣。"
  ],
  "title": "寄薛三郎中"
 },
 {
  "id": 1632,
  "author": "杜甫",
  "paragraphs": [
   "巫山不见庐山远，松林兰若秋风晚。",
   "一老犹鸣日暮钟，诸僧尚乞斋时饭。",
   "香炉峰色隐晴湖，种杏仙家近白榆。",
   "飞锡去年啼邑子，献花何日许门徒。"
  ],
  "title": "大觉高僧兰若"
 },
 {
  "id": 1633,
  "author": "杜甫",
  "paragraphs": [
   "漾舟千山内，日入泊枉渚。",
   "我生本飘飘，今复在何许。",
   "石根青枫林，猿鸟聚俦侣。",
   "月明游子静，畏虎不得语。",
   "中夜怀友朋，乾坤此深阻。",
   "浩荡前后间，佳期付荆楚。"
  ],
  "title": "宿青溪驿奉怀张员外十五兄之绪"
 },
 {
  "id": 1634,
  "author": "杜甫",
  "paragraphs": [
   "与君陶唐后，盛族多其人。",
   "圣贤冠史籍，枝派罗源津。",
   "在今气磊落，巧伪莫敢亲。",
   "介立实吾弟，济时肯杀身。",
   "物白讳受玷，行高无污真。",
   "得罪永泰末，放之五溪滨。",
   "鸾凤有铩翮，先儒曾抱麟。",
   "雷霆霹长松，骨大却生筋。",
   "一失不足伤，念子孰自珍。",
   "泊舟楚宫岸，恋阙浩酸辛。",
   "除名配清江，厥土巫峡邻。",
   "登陆将首途，笔札枉所申。",
   "归朝跼病肺，叙旧思重陈。",
   "春风洪涛壮，谷转颇弥旬。",
   "我能泛中流，搪突鼍獭瞋。",
   "长年已省柁，慰此贞良臣。"
  ],
  "title": "敬寄族弟唐十八使君"
 },
 {
  "id": 1635,
  "author": "杜甫",
  "paragraphs": [
   "忆昔北寻小有洞，洪河怒涛过轻舸。",
   "辛勤不见华盖君，艮岑青辉惨幺麽。",
   "千崖无人万壑静，三步回头五步坐。",
   "秋山眼冷魂未归，仙赏心违泪交堕。",
   "弟子谁依白茅室，卢老独启青铜锁。",
   "巾拂香余捣药尘，阶除灰死烧丹火。",
   "悬圃沧洲莽空阔，金节羽衣飘婀娜。",
   "落日初霞闪余映，倏忽东西无不可。",
   "松风涧水声合时，青兕黄熊啼向我。",
   "徒然咨嗟抚遗迹，至今梦想犹佐。",
   "秘诀隐文须内教，晚岁何功使愿果。",
   "更讨衡阳董炼师，南浮早鼓潇湘柁。"
  ],
  "title": "忆昔行"
 },
 {
  "id": 1636,
  "author": "杜甫",
  "paragraphs": [
   "将军昔著从事衫，铁马驰突重两衔。",
   "披坚执锐略西极，昆仑月窟东崭岩。",
   "君门羽林万猛士，恶若哮虎子所监。",
   "五年起家列霜戟，一日过海收风帆。",
   "平生流辈徒蠢蠢，长安少年气欲尽。",
   "魏侯骨耸精爽紧，华岳峰尖见秋隼。",
   "星躔宝校金盘陀，夜骑天驷超天河。",
   "欃枪荧惑不敢动，翠蕤云旓相荡摩。",
   "吾为子起歌都护，酒阑插剑肝胆露。"
  ],
  "title": "魏将军歌"
 },
 {
  "id": 1637,
  "author": "杜甫",
  "paragraphs": [
   "北风破南极，朱凤日威垂。",
   "洞庭秋欲雪，鸿雁将安归。",
   "十年杀气盛，六合人烟稀。",
   "吾慕汉初老，时清犹茹芝。"
  ],
  "title": "北风"
 },
 {
  "id": 1638,
  "author": "杜甫",
  "paragraphs": [
   "客从南溟来，遗我泉客珠。",
   "珠中有隐字，欲辨不成书。",
   "缄之箧笥久，以俟公家须。",
   "开视化为血，哀今征敛无。"
  ],
  "title": "客从"
 },
 {
  "id": 1639,
  "author": "杜甫",
  "paragraphs": [
   "白马东北来，空鞍贯双箭。",
   "可怜马上郎，意气今谁见。",
   "近时主将戳，中夜商于战。",
   "丧乱死多门，呜呼泪如霰。"
  ],
  "title": "白马"
 },
 {
  "id": 1640,
  "author": "杜甫",
  "paragraphs": [
   "君不见黄鹄高于五尺童，化为白凫似老翁。",
   "故畦遗穗已荡尽，天寒岁暮波涛中。",
   "鳞介腥膻素不食，终日忍饥西复东。",
   "鲁门鶢鶋亦蹭蹬，闻道如今犹避风。"
  ],
  "title": "白凫行"
 },
 {
  "id": 1641,
  "author": "杜甫",
  "paragraphs": [
   "君不见潇湘之山衡山高，山巅朱凤声嗷嗷。",
   "侧身长顾求其群，翅垂口噤心甚劳。",
   "下愍百鸟在罗网，黄雀最小犹难逃。",
   "愿分竹实及蝼蚁，尽使鸱枭相怒号。"
  ],
  "title": "朱凤行"
 },
 {
  "id": 1642,
  "author": "杜甫",
  "paragraphs": [
   "肃宗昔在灵武城，指挥猛将收咸京。",
   "向公泣血洒行殿，佐佑卿相乾坤平。",
   "逆胡冥寞随烟烬，卿家兄弟功名震。",
   "麒麟图画鸿雁行，紫极出入黄金印。",
   "尚书勋业超千古，雄镇荆州继吾祖。",
   "裁缝云雾成御衣，拜跪题封向端午。",
   "向卿将命寸心赤，青山落日江潮白。",
   "卿到朝廷说老翁，漂零已是沧浪客。"
  ],
  "title": "惜别行送向卿进奉端午御衣之上都"
 },
 {
  "id": 1643,
  "author": "杜甫",
  "paragraphs": [
   "神仙中人不易得，颜氏之子才孤标。",
   "天马长鸣待驾驭，秋鹰整翮当云霄。",
   "君不见东吴顾文学，君不见西汉杜陵老。",
   "诗家笔势君不嫌，词翰升堂为君埽。",
   "是日霜风冻七泽，乌蛮落照衔赤壁。",
   "酒酣耳热忘头白，感君意气无所惜，一为歌行歌主客。"
  ],
  "title": "醉歌行赠公安颜少府请顾八题壁"
 },
 {
  "id": 1644,
  "author": "杜甫",
  "paragraphs": [
   "夜闻觱篥沧江上，衰年侧耳情所向。",
   "邻舟一听多感伤，塞曲三更歘悲壮。",
   "积雪飞霜此夜寒，孤灯急管复风湍。",
   "君知天地干戈满，不见江湖行路难。"
  ],
  "title": "夜闻觱篥"
 },
 {
  "id": 1645,
  "author": "杜甫",
  "paragraphs": [
   "挂帆早发刘郎浦，疾风飒飒昏亭午。",
   "舟中无日不沙尘，岸上空村尽豺虎。",
   "十日北风风未回，客行岁晚晚相催。",
   "白头厌伴渔人宿，黄帽青鞋归去来。"
  ],
  "title": "发刘郎浦"
 },
 {
  "id": 1646,
  "author": "杜甫",
  "paragraphs": [
   "穷冬急风水，逆浪开帆难。",
   "士子甘旨阙，不知道里寒。",
   "有求彼乐土，南适小长安。",
   "到我舟檝去，觉君衣裳单。",
   "素闻赵公节，兼尽宾主欢。",
   "已结门庐望，无令霜雪残。",
   "老夫缆亦解，脱粟朝未餐。",
   "飘荡兵甲际，几时怀抱宽。",
   "汉阳颇宁静，岘首试考槃。",
   "当念著白帽，采薇青云端。"
  ],
  "title": "别董颋"
 },
 {
  "id": 1647,
  "author": "杜甫",
  "paragraphs": [
   "我之曾祖姑，尔之高祖母。",
   "尔祖未显时，归为尚书妇。",
   "隋朝大业末，房杜俱交友长者来在门，荒年自糊口。",
   "家贫无供给，客位但箕帚。",
   "俄顷羞颇珍，寂寥人散后。",
   "入怪鬓发空，吁嗟为之久。",
   "自陈剪髻鬟，鬻市充杯酒。",
   "上云天下乱，宜与英俊厚。",
   "向窃窥数公，经纶亦俱有。",
   "次问最少年，虬髯十八九。",
   "子等成大名，皆因此人手。",
   "下云风云合，龙虎一吟吼。",
   "愿展丈夫雄，得辞儿女丑。",
   "秦王时在坐，真气惊户牖。",
   "及乎贞观初，尚书践台斗。",
   "夫人常肩舆，上殿称万寿。",
   "六宫师柔顺，法则化妃后。",
   "至尊均嫂叔，盛事垂不朽。",
   "凤雏无凡毛，五色非尔曹。",
   "往者胡作逆，乾坤沸嗷嗷。",
   "吾客左冯翊，尔家同遁逃。",
   "争夺至徒步，块独委蓬蒿。",
   "逗留热尔肠，十里却呼号。",
   "自下所骑马，右持腰间刀。",
   "左牵紫游缰，飞走使我高。",
   "苟活到今日，寸心铭佩牢。",
   "乱离又聚散，宿昔恨滔滔。",
   "水花笑白首，春草随青袍。",
   "廷评近要津，节制收英髦。",
   "北驱汉阳传，南泛上泷舠。",
   "家声肯坠地，利器当秋毫。",
   "番禺亲贤领，筹运神功操。",
   "大夫出卢宋，宝贝休脂膏。",
   "洞主降接武，海胡舶千艘。",
   "我欲就丹砂，跋涉觉身劳。",
   "安能陷粪土，有志乘鲸鳌。",
   "或骖鸾腾天，聊作鹤鸣皋。"
  ],
  "title": "送重表侄王砅评事使南海"
 },
 {
  "id": 1648,
  "author": "杜甫",
  "paragraphs": [
   "邦危坏法则，圣远益愁慕。",
   "飘飖桂水游，怅望苍梧暮。",
   "潜鱼不衔钩，走鹿无反顾。",
   "皦皦幽旷心，拳拳异平素。",
   "衣食相拘阂，朋知限流寓。",
   "风涛上春沙，千里侵江树。",
   "逆行少吉日，时节空复度。",
   "井灶任尘埃，舟航烦数具。",
   "牵缠加老病，琐细隘俗务。",
   "万古一死生，胡为足名数。",
   "多忧污桃源，拙计泥铜柱。",
   "未辞炎瘴毒，摆落跋涉惧。",
   "虎狼窥中原，焉得所历住。",
   "葛洪及许靖，避世常此路。",
   "贤愚诚等差，自爱各驰骛。",
   "羸瘠且如何，魄夺针灸屡。",
   "拥滞僮仆慵，稽留篙师怒。",
   "终当挂帆席，天意难告诉。",
   "南为祝融客，勉强亲杖屦。",
   "结托老人星，罗浮展衰步。"
  ],
  "title": "咏怀二首 二"
 },
 {
  "id": 1649,
  "author": "杜甫",
  "paragraphs": [
   "中郎石经后，八分盖憔悴。",
   "愿侯运𬬻锤，笔力破余地。",
   "昔在开元中，韩蔡同赑屃。",
   "玄宗妙其书，是以数子至。",
   "御札早流传，揄扬非造次。",
   "三人并入直，恩泽各不二。",
   "愿于韩蔡内，辨眼工小字。",
   "分日示诸王，钩深法更秘。",
   "文学与我游，萧疏外声利。",
   "追随二十载，浩荡长安醉。",
   "高歌卿相宅，文翰飞省寺。",
   "视我扬马间，白首不相弃。",
   "骅骝入穷巷，必脱黄金辔。",
   "一论朋友难，迟暮敢失坠。",
   "古来事反复，相见横涕泗。",
   "向者玉珂人，谁是青云器。",
   "才尽伤形体，病渴污官位。",
   "故旧独依然，时危话颠踬。",
   "我甘多病老，子负忧世志。",
   "胡为困衣食，颜色少称遂。",
   "远作辛苦行，顺从众多意。",
   "舟檝无根蒂，蛟鼍好为祟。",
   "况兼水贼繁，特戒风飙驶。",
   "崩腾戎马际，往往杀长吏。",
   "子干东诸侯，劝勉防纵恣。",
   "邦以民为本，鱼饥费香饵。",
   "请哀疮痍深，告诉皇华使。",
   "使臣精所择，进德知历试。",
   "恻隐诛求情，固应贤愚异。",
   "列士恶苟得，俊杰思自致。",
   "赠子猛虎行，出效载酸鼻。"
  ],
  "title": "送顾八分文学适洪吉州"
 },
 {
  "id": 1650,
  "author": "杜甫",
  "paragraphs": [
   "我衰太平时，身病戎马后。",
   "蹭蹬多拙为，安得不皓首。",
   "驱驰四海内，童稚日糊口。",
   "但遇新少年，少逢旧亲友。",
   "低颜下色地，故人知善诱。",
   "后生血气豪，举动见老丑。",
   "穷迫挫曩怀，常如中风走。",
   "一纪出西蜀，于今向南斗。",
   "孤舟乱春华，暮齿依蒲柳。",
   "冥冥九疑葬，圣者骨亦朽。",
   "蹉跎陶唐人，鞭挞日月久。",
   "中间屈贾辈，谗毁竟自取。",
   "郁没二悲魂，萧条犹在否。",
   "崷崒清湘石，逆行杂林薮。",
   "篙工密逞巧，气若酣杯酒。",
   "歌讴互激远，回斡明受授。",
   "善知应触类，各藉颖脱手。",
   "古来经济才，何事独罕有。",
   "苍苍众色晚，熊挂玄蛇吼。",
   "黄罴在树颠，正为群虎守。",
   "羸骸将何适，履险颜益厚。",
   "庶与达者论，吞声混瑕垢。"
  ],
  "title": "上水遣怀"
 },
 {
  "id": 1651,
  "author": "杜甫",
  "paragraphs": [
   "磬折辞主人，开帆驾洪涛。",
   "春水满南国，朱崖云日高。",
   "舟子废寝食，飘风争所操。",
   "我行匪利涉，谢尔从者劳。",
   "石间采蕨女，鬻菜输官曹。",
   "丈夫死百役，暮返空邨号。",
   "闻见事略同，刻剥及锥刀。",
   "贵人岂不仁，视汝如莠蒿。",
   "索钱多门户，丧乱纷嗷嗷。",
   "奈何黠吏徒，渔夺成逋逃。",
   "自喜遂生理，花时甘缊袍。"
  ],
  "title": "遣遇"
 },
 {
  "id": 1652,
  "author": "杜甫",
  "paragraphs": [
   "减米散同舟，路难恩共济。",
   "向来云涛盘，众力亦不细。",
   "呀坑瞥眼过，飞橹本无蒂。",
   "得失瞬息间，致远宜恐泥。",
   "百虑视安危，分明曩贤计。",
   "兹理庶可广，拳拳期勿替。"
  ],
  "title": "解忧"
 },
 {
  "id": 1653,
  "author": "杜甫",
  "paragraphs": [
   "早宿宾从劳，仲春江山丽。",
   "飘风过无时，舟檝敢不系。",
   "回塘澹暮色，日没众星嘒。",
   "缺月残未生，青灯死分翳。",
   "穷途多俊异，乱世少恩惠。",
   "鄙夫亦放荡，草草频卒岁。",
   "斯文忧患余，圣哲垂彖系。"
  ],
  "title": "宿鉴石浦"
 },
 {
  "id": 1654,
  "author": "杜甫",
  "paragraphs": [
   "歌哭俱在晓，行迈有期程。",
   "孤舟似昨日，闻见同一声。",
   "飞鸟数求食，潜鱼亦独惊。",
   "前王作网罟，设法害生成。",
   "碧藻非不茂，高帆终日征。",
   "干戈未揖让，崩迫开其情。"
  ],
  "title": "早行"
 },
 {
  "id": 1655,
  "author": "杜甫",
  "paragraphs": [
   "南岳自兹近，湘流东逝深。",
   "和风引桂楫，春日涨云岑。",
   "回首过津口，而多枫树林。",
   "白鱼困密网，黄鸟喧嘉音。",
   "物微限通塞，恻隐仁者心。",
   "瓮余不尽酒，膝有无声琴。",
   "圣贤两寂寞，眇眇独开襟。"
  ],
  "title": "过津口"
 },
 {
  "id": 1656,
  "author": "杜甫",
  "paragraphs": [
   "沄沄逆素浪，落落展清眺。",
   "幸有舟檝迟，得尽所历妙。",
   "空灵霞石峻，枫栝隐奔峭。",
   "青春犹无私，白日亦偏照。",
   "可使营吾居，终焉托长啸。",
   "毒瘴未足忧，兵戈满边徼。",
   "向者留遗恨，耻为达人诮。",
   "回帆凯赏延，佳处领其要。"
  ],
  "title": "次空灵岸"
 },
 {
  "id": 1657,
  "author": "杜甫",
  "paragraphs": [
   "午辞空灵岑，夕得花石戍。",
   "岸疏开辟水，木杂今古树。",
   "地蒸南风盛，春热西日暮。",
   "四序本平分，气候何回互。",
   "茫茫天造间，理乱岂恒数。",
   "系舟盘藤轮，策杖古樵路。",
   "罢人不在村，野圃泉自注。",
   "柴扉虽芜没，农器尚牢固。",
   "山东残逆气，吴楚守王度。",
   "谁能扣君门，下令减征赋。"
  ],
  "title": "宿花石戍"
 },
 {
  "id": 1658,
  "author": "杜甫",
  "paragraphs": [
   "有求常百虑，斯文亦吾病。",
   "以兹朋故多，穷老驱驰幷。",
   "早行篙师怠，席挂风不正。",
   "昔人戒垂堂，今则奚奔命。",
   "涛翻黑蛟跃，日山黄雾映。",
   "烦促瘴岂侵，颓倚睡未醒。",
   "仆夫问盥栉，暮颜腼青镜。",
   "随意簪葛巾，仰惭林花盛。",
   "侧闻夜来寇，幸喜囊中净。",
   "艰危作远客，干请伤直性。",
   "薇蕨饿首阳，粟马资历聘。",
   "贱子欲适从，疑误此二柄。"
  ],
  "title": "早发"
 },
 {
  "id": 1659,
  "author": "杜甫",
  "paragraphs": [
   "参错云石稠，坡陀风涛壮。",
   "晚洲适知名，秀色固异状。",
   "櫂经垂猿把，身在度鸟上。",
   "摆浪散帙妨，危沙折花当。",
   "羁离暂愉悦，羸老反惆怅。",
   "中原未解兵，吾得终疏放。"
  ],
  "title": "次晚洲"
 },
 {
  "id": 1660,
  "author": "杜甫",
  "paragraphs": [
   "南岳配朱鸟，秩礼自百王。",
   "歘吸领地灵，鸿洞半炎方。",
   "邦家用祀典，在德非馨香。",
   "巡守何寂寥，有虞今则亡。",
   "洎吾隘世网，行迈越潇湘。",
   "渴日绝壁出，漾舟清光旁。",
   "祝融五峰尊，峰峰次低昴。",
   "紫盖独不朝，争长嶫相望。",
   "恭闻魏夫人，群仙夹翱翔。",
   "有时五峰气，散风如飞霜。",
   "牵迫限修途，未暇杖崇冈。",
   "归来觊命驾，沐浴休玉堂。",
   "三叹问府主，曷以赞我皇。",
   "牲璧忍衰俗，神其思降祥。"
  ],
  "title": "望岳"
 },
 {
  "id": 1661,
  "author": "杜甫",
  "paragraphs": [
   "白日照舟师，朱旗散广川。",
   "群公饯南伯，肃肃秩初筵。",
   "鄙人奉末眷，佩服自早年。",
   "义均骨肉地，怀抱罄所宣。",
   "盛名富事业，无取愧高贤。",
   "不以丧乱婴，保爱金石坚。",
   "计拙百僚下，气苏君子前。",
   "会合苦不久，哀乐本相缠。",
   "交游飒向尽，宿昔浩茫然。",
   "促觞激百虑，掩抑泪潺湲。",
   "热云集曛黑，缺月未生天。",
   "白团为我破，华烛蟠长烟。",
   "鸹鹖催明星，解袂从此旋。",
   "上请减兵甲，下请安井田。",
   "永念病渴老，附书远山巅。"
  ],
  "title": "湘江宴饯裴二端公赴道州"
 },
 {
  "id": 1662,
  "author": "杜甫",
  "paragraphs": [
   "著处繁花务是日，长沙千人万人出。",
   "渡头翠柳艳明眉，争道朱蹄骄啮膝。",
   "此都好游湘西寺，诸将亦自军中至。",
   "马援征行在眼前，葛强亲近同心事。",
   "金镫下山红粉晚，牙樯捩柁青楼远。",
   "古时丧乱皆可知，人世悲欢暂相遣。",
   "弟侄虽存不得书，干戈未息苦离居。",
   "逢迎少壮非吾道，况乃今朝更祓除。"
  ],
  "title": "清明"
 },
 {
  "id": 1663,
  "author": "杜甫",
  "paragraphs": [
   "江上人家桃树枝，春寒细雨出疏篱。",
   "影遭碧水潜勾引，风妒红花却倒吹。",
   "吹花困癫傍舟檝，水光风力俱相怯。",
   "赤憎轻薄遮入怀，珍重分明不来接。",
   "湿久飞迟半日高，萦沙惹草细于毛。",
   "蜜蜂蝴蝶生情性，偷眼蜻蜓避百劳。"
  ],
  "title": "风雨看舟前落花戏为新句"
 },
 {
  "id": 1664,
  "author": "杜甫",
  "paragraphs": [
   "玉泉之南麓山殊，道林林壑争盘纡。",
   "寺门高开洞庭野，殿脚插入赤沙湖。",
   "五月寒风冷佛骨，六时天乐朝香炉。",
   "地灵步步雪山草，僧宝人人沧海珠。",
   "塔劫宫墙壮丽敌，香厨松道清凉俱。",
   "连花交响共命鸟，金榜双回三足乌。",
   "方丈涉海费时节，悬圃寻河知有无。",
   "暮年且喜经行近，春日兼蒙暄暖扶。",
   "飘然斑白身奚适，傍此烟霞茅可诛。",
   "桃源人家易制度，橘洲田土仍膏腴。",
   "潭府邑中甚淳古，太守庭内不喧呼。",
   "昔遭衰世皆晦迹，今幸乐国养微躯。",
   "依止老宿亦未晚，富贵功名焉足图。",
   "久为野客寻幽惯，细学何颙免兴孤。",
   "一重一掩吾肺腑，山鸟山花吾友于。",
   "宋公放逐曾题壁，物色分留与老夫。"
  ],
  "title": "岳麓山道林二寺行"
 },
 {
  "id": 1665,
  "author": "杜甫",
  "paragraphs": [
   "贤豪赞经纶，功成空名垂。",
   "子孙不振耀，历代皆有之。",
   "郑公四叶孙，长大常苦饥。",
   "众中见毛骨，犹是麒麟儿。",
   "磊落贞观事，致君朴直词。",
   "家声盖六合，行色何其微。",
   "遇我苍吾阴，忽惊会面稀。",
   "议论有余地，公侯来未迟。",
   "虚思黄金贵，自笑青云期。",
   "长卿久病渴，武帝元同时。",
   "季子黑貂敝，得无妻嫂欺。",
   "尚为诸侯客，独屈州县卑。",
   "南游炎海甸，浩荡从此辞。",
   "穷途仗神道，世乱轻土宜。",
   "解帆岁云暮，可与春风归。",
   "出入朱门家，华屋刻蛟螭。",
   "玉食亚王者，乐张游子悲。",
   "侍婢艳倾城，绡绮轻雾霏。",
   "掌中琥珀钟，行酒双逶迤。",
   "新欢继明烛，梁栋星辰飞。",
   "两情顾盼合，珠碧赠于斯。",
   "上贵见肝胆，下贵不相疑。",
   "心事披写间，气酣达所为。",
   "错挥铁如意，莫避珊瑚枝。",
   "始兼逸迈兴，终慎宾主仪。",
   "戎马暗天宇，呜呼生别离。"
  ],
  "title": "奉送魏六丈佑少府之交广"
 },
 {
  "id": 1666,
  "author": "杜甫",
  "paragraphs": [
   "尝读唐实录，国家草昧初。",
   "刘裴建首义，龙见尚踌躇。",
   "秦王拨乱姿，一剑总兵符。",
   "汾晋为丰沛，暴隋竟涤除。",
   "宗臣则庙食，后祀何疏芜。",
   "彭城英雄种，宜膺将相图。",
   "尔惟外曾孙，倜傥汗血驹。",
   "眼中万少年，用意尽崎岖。",
   "相逢长沙亭，乍问绪业余。",
   "乃吾故人子，童丱聊居诸。",
   "挥手洒衰泪，仰看八尺躯。",
   "内外名家流，风神荡江湖。",
   "范云堪晚友，嵇绍自不孤。",
   "择材征南幕，湖落回鲸鱼。",
   "载感贾生恸，复闻乐毅书。",
   "主忧急盗贼，师老荒京都。",
   "旧丘岂税驾，大厦倾宜扶。",
   "君臣各有分，管葛本时须。",
   "虽当霰雪严，未觉栝柏枯。",
   "高义在云台，嘶鸣望天衢。",
   "羽人埽碧海，功业竟何如。"
  ],
  "title": "别张十三建封"
 },
 {
  "id": 1667,
  "author": "杜甫",
  "paragraphs": [
   "久客多枉友朋书，素书一月凡一束。",
   "虚名但蒙寒温问，泛爱不救沟壑辱。",
   "齿落未是无心人，舌存耻作穷途哭。",
   "道州手札适复至，纸长要自三过读。",
   "盈把那须沧海珠，入怀本倚昆山玉。",
   "拨弃潭州百斛酒，芜没潇岸千株菊。",
   "使我昼立烦儿孙，令我夜坐费灯烛。",
   "忆子初尉永嘉去，红颜白面花映肉。",
   "军符侯印取岂迟，紫燕𫘧耳行甚速。",
   "圣朝尚飞战鬬尘，济世宜引英俊人。",
   "黎元愁痛会苏息，夷狄跋扈徒逡巡。",
   "授钺筑坛闻意旨，颓纲漏网期弥纶。",
   "郭钦上书见大计，刘毅答诏惊群臣。",
   "他日更仆语不浅，明公论兵气益振。",
   "倾壶箫管黑白发，儛剑霜雪吹青春。",
   "宴筵曾语苏季子，后来杰出云孙比。",
   "茅斋定王城郭门，药物楚老渔商市。",
   "市北肩舆每联袂，郭南抱瓮亦隐几。",
   "无数将军西第成，早作丞相东山起。",
   "鸟雀苦肥秋粟菽，蛟龙欲蛰寒沙水。",
   "天下鼓角何时休，阵前部曲终日死。",
   "附书与裴因示苏，此生已愧须人扶。",
   "致君尧舜付公等，早据要路思捐躯。"
  ],
  "title": "暮秋枉裴道州手札率尔遣兴寄近呈苏涣侍御"
 },
 {
  "id": 1668,
  "author": "杜甫",
  "paragraphs": [
   "我丈时英特，宗枝神尧后。",
   "珊瑚市则无，𫘧骥人得有。",
   "早年见标格，秀气冲星斗。",
   "事业富清机，官曹正独守。",
   "顷来树嘉政，皆已传众口。",
   "艰难体贵安，冗长吾敢取。",
   "区区犹历试，炯炯更持久。",
   "讨论实解颐，操割纷应手。",
   "箧书积讽谏，宫阙限奔走。",
   "入幕未展材，秉钧孰为偶。",
   "所亲问淹泊，泛爱惜衰朽。",
   "垂白乱南翁，委身希北叟。",
   "真成穷辙鲋，或似丧家狗。",
   "秋枯洞庭石，风飒长沙柳。",
   "高兴激荆衡，知音为回首。"
  ],
  "title": "奉赠李八丈判官"
 },
 {
  "id": 1669,
  "author": "杜甫",
  "paragraphs": [
   "岁云暮矣多北风，潇湘洞庭白雪中。",
   "渔父天寒网罟冻，莫徭射雁鸣桑弓。",
   "去年米贵阙军食，今年米贱大伤农。",
   "高马达官厌酒肉，此辈杼轴茅茨空。",
   "楚人重鱼不重鸟，汝休枉杀南飞鸿。",
   "况闻处处鬻男女，割慈忍爱还租庸。",
   "往日用钱捉私铸，今许铅锡和青铜。",
   "刻泥为之最易得，好恶不合长相蒙。",
   "万国城头吹画角，此曲哀怨何时终。"
  ],
  "title": "岁晏行"
 },
 {
  "id": 1670,
  "author": "杜甫",
  "paragraphs": [
   "自蒙蜀州人日作，不意清诗久零落。",
   "今晨散帙眼忽开，迸泪幽吟事如昨。",
   "呜呼壮士多慷慨，合沓高名动寥廊。",
   "叹我凄凄求友篇，感时郁郁匡君略。",
   "锦里春光空烂熳，瑶墀侍臣已冥莫。",
   "潇湘水国傍鼋鼍，鄠杜秋天失雕鹗。",
   "东西南北更谁论，白首扁舟病独存。",
   "遥拱北辰缠寇盗，欲倾东海洗乾坤。",
   "边塞西蕃最充斥，衣冠南渡多崩奔。",
   "鼓瑟至今悲帝子，曳裾何处觅王门。",
   "文章曹植波澜阔，服食刘安德业尊。",
   "长笛谁能乱愁思，昭州词翰与招魂。"
  ],
  "title": "追酬故高蜀州人日见寄"
 },
 {
  "id": 1671,
  "author": "杜甫",
  "paragraphs": [
   "庞公不浪出，苏氏今有之。",
   "再闻诵新作，突过黄初诗。",
   "乾坤几反复，扬马宣同时。",
   "今晨清镜中，胜食斋房芝。",
   "余发喜却变，白间生黑丝。",
   "昨夜舟火灭，湘娥帘外悲。",
   "百灵未敢散，风破寒江迟。"
  ],
  "title": "苏大侍御访江浦赋八韵记异"
 },
 {
  "id": 1672,
  "author": "杜甫",
  "paragraphs": [
   "旄头彗紫微，无复俎豆事。",
   "金甲相排荡，青衿一憔悴。",
   "呜呼已十年，儒服弊于地。",
   "征夫不遑息，学者沦素志。",
   "我行洞庭野，歘得文翁肆。",
   "侁侁胄子行，若舞风雩至。",
   "周室宜中兴，孔门未应弃。",
   "是以资雅才，涣然立新意。",
   "衡山虽小邑，首唱恢大义。",
   "因见县尹心，根源旧宫閟。",
   "讲堂非曩构，大屋加涂墍。",
   "下可容百人，墙隅亦深邃。",
   "何必三千徒，始压戎马气。",
   "林木在庭户，密干叠苍翠。",
   "有井朱夏时，辘轳冻阶戺。",
   "耳闻读书声，杀伐灾髣髴。",
   "故国延归望，衰颜减愁思。",
   "南纪改波澜，西河共风味。",
   "采诗倦跋涉，载笔尚可记。",
   "高歌激宇宙，凡百慎失坠。"
  ],
  "title": "题衡山县文宣王庙新学堂呈陆宰"
 },
 {
  "id": 1673,
  "author": "杜甫",
  "paragraphs": [
   "兵革自久远，兴衰看帝王。",
   "汉仪甚照耀，胡马何猖狂。",
   "老将一失律，清边生战场。",
   "君臣忍瑕垢，河岳空金汤。",
   "重镇如割据，轻权绝纪纲。",
   "军州体不一，宽猛性所将。",
   "嗟彼苦节士，素于圆凿方。",
   "寡妻从为郡，兀者安堵墙。",
   "凋弊惜邦本，哀矜存事常。",
   "旌麾非其任，府库实过防。",
   "恕己独在此，多忧增内伤。",
   "偏裨限酒肉，卒伍单衣裳。",
   "元恶迷是似，聚谋泄康庄。",
   "竟流帐下血，大降湖南殃。",
   "烈火发中夜，高烟焦上苍。",
   "至今分粟帛，杀气吹沅湘。",
   "福善理颠倒，明征天莽茫。",
   "销魂避飞镝，累足穿豺狼。",
   "隐忍枳棘刺，迁延胝趼疮。",
   "远归儿侍侧，犹乳女在旁。",
   "久客幸脱免，暮年惭激昴。",
   "萧条向水陆，汩没随鱼商。",
   "报主身已老，入朝病见妨。",
   "悠悠委薄俗，郁郁回刚肠。",
   "参错走洲渚，舂容转林篁。",
   "片帆左郴岸，通郭前衡阳。",
   "华表云鸟埤，名园花草香。",
   "旗亭壮邑屋，烽橹蟠城隍。",
   "中有古刺史，盛才冠岩廓。",
   "扶颠待柱石，独坐飞风霜。",
   "昨者间琼树，高谈随羽觞。",
   "无论再缱绻，己是安苍黄。",
   "剧孟七国畏，马卿四赋良。",
   "门阑苏生在，勇锐白起强。",
   "问罪富形势，凯歌悬否臧。",
   "氛埃期必埽，蚊蚋焉能当。",
   "橘井旧地宅，仙山引舟航。",
   "此行厌暑雨，厥土闻清凉。",
   "诸舅剖符近，开缄书札光。",
   "频繁命屡及，磊落字百行。",
   "江总外家养，谢安乘兴长。",
   "下流匪珠玉，择木羞鸾皇。",
   "我师嵇叔夜，世贤张子房。",
   "柴荆寄乐土，鹏路观翱翔。"
  ],
  "title": "入衡州"
 },
 {
  "id": 1674,
  "author": "杜甫",
  "paragraphs": [
   "愧为湖外客，看此戎马乱。",
   "中夜混黎甿，脱身亦奔窜。",
   "平生方寸心，反掌帐下难。",
   "呜呼杀贤良，不叱白刃散。",
   "吾非丈夫特，没齿埋冰炭。",
   "耻以风病辞，胡然泊湘岸。",
   "入舟虽苦热，垢腻可溉灌。",
   "痛彼道边人，形骸改昏旦。",
   "中丞连帅职，封内权得按。",
   "身当问罪先，县实诸侯半。",
   "士卒既辑睦，启行促精悍。",
   "似闻上游兵，稍逼长沙馆。",
   "邻好彼克修，天机自明断。",
   "南图卷云水，北拱戴霄汉。",
   "美名光史臣，长策何壮观。",
   "驱驰数公子，咸愿同伐叛。",
   "声节衰有余，夫何激衰懦。",
   "偏裨表三上，卤莽同一贯。",
   "始谋谁其间，回首增愤惋。",
   "宗英李端公，守职甚昭焕。",
   "变通迫胁地，谋画焉得算。",
   "王室不肯微，凶徒略无惮。",
   "此流须卒斩，神器资强干。",
   "扣寂豁烦襟，皇天照嗟叹。"
  ],
  "title": "舟中苦热遣怀奉呈[阳]中丞通简台省诸公"
 },
 {
  "id": 1675,
  "author": "杜甫",
  "paragraphs": [
   "耒阳驰尺素，见访荒江眇。",
   "义士烈女家，风流吾贤绍。",
   "昨见狄相孙，许公人伦表。",
   "前期翰林后，屈迹县邑小。",
   "知我碍湍涛，半旬获浩溔。",
   "麾下杀元戎，湖边有飞旐。",
   "孤舟增郁郁，僻路殊悄悄。",
   "侧惊猿猱捷，仰羡鹳鹤矫。",
   "礼过宰肥羊，愁当置清醥。",
   "人非西喻蜀，兴在北坑赵。",
   "方行郴岸静，未话长沙扰。",
   "崔师乞已至，澧卒用矜少。",
   "问罪消息真，开颜憩亭沼。"
  ],
  "title": "聂耒阳以仆阻水书致酒肉疗饥荒江诗得代怀兴尽本韵至县呈聂令陆路去方田驿四十里舟行一日时属江涨泊于方田"
 },
 {
  "id": 1676,
  "author": "杜甫",
  "paragraphs": [
   "配极玄都閟，凭虚禁御长。",
   "守祧严具礼，掌节镇非常。",
   "碧瓦初寒外，金茎一气旁。",
   "山河扶绣户，日月近雕梁。",
   "仙李盘根大，猗兰奕叶光。",
   "世家遗旧史，道德付今王。",
   "画手看前辈，吴生远擅场。",
   "森罗移地轴，妙绝动宫墙。",
   "五圣联龙衮，千官列雁行。",
   "冕旒俱秀发，旌斾尽飞扬。",
   "翠柏深留景，红棃迥得霜。",
   "风筝吹玉柱，露井冻银床。",
   "身退卑周室，经传拱汉皇。",
   "谷神如不死，养拙更何乡。"
  ],
  "title": "冬日洛城北谒玄元皇帝庙"
 },
 {
  "id": 1677,
  "author": "杜甫",
  "paragraphs": [
   "左辖频虚位，今年得旧儒。",
   "相门韦氏在，经术汉臣须。",
   "时议归前烈，天伦恨莫俱。",
   "鸰原荒宿草，凤沼接亨衢。",
   "有客虽安命，衰容岂壮夫。",
   "家人忧几杖，甲子混泥途。",
   "不谓矜余力，还来谒大巫。",
   "岁寒仍顾遇，日暮且踟蹰。",
   "老骥思千里，饥鹰待一呼。",
   "君能微感激，亦足慰榛芜。"
  ],
  "title": "赠韦左丞丈"
 },
 {
  "id": 1678,
  "author": "杜甫",
  "paragraphs": [
   "今代麒麟阁，何人第一功。",
   "君王自神武，驾驭必英雄。",
   "开府当朝杰，论兵迈古风。",
   "先锋百胜在，略地两隅空。",
   "青海无传箭，天山早挂弓。",
   "廉颇仍走敌，魏绛已和戎。",
   "每惜河湟弃，新兼节制通。",
   "智谋垂睿想，出入冠诸公。",
   "日月低秦树，乾坤绕汉宫。",
   "胡人愁逐北，宛马又从东。",
   "受命边沙远，归来御席同。",
   "轩墀曾宠鹤，畋猎旧非熊。",
   "茅土加名数，山河誓始终。",
   "策行遗战伐，契合动昭融。",
   "勋业青冥上，交亲气概中。",
   "未为珠履客，已见白头翁。",
   "壮节初题柱，生涯独转蓬。",
   "几年春草歇，今日暮途穷。",
   "军事留孙楚，行间识吕蒙。",
   "防身一长剑，将欲倚崆峒。"
  ],
  "title": "投赠哥舒开府二十韵"
 },
 {
  "id": 1679,
  "author": "杜甫",
  "paragraphs": [
   "凤历轩辕纪，龙飞四十春。",
   "八荒开寿域，一气转洪钧。",
   "霖雨思贤佐，丹青忆老臣。",
   "应图求骏马，惊代得麒麟。",
   "沙汰江河浊，调和鼎鼐新。",
   "韦贤初相汉，范叔已归秦。",
   "盛业今如此，传经固绝伦。",
   "豫樟深出地，沧海阔无津。",
   "北斗司喉舌，东方领搢绅。",
   "持衡留藻鉴，听履上星辰。",
   "独步才超古，余波德照邻。",
   "聪明过管辂，尺牍倒陈遵。",
   "岂是池中物，由来席上珍。",
   "庙堂知至理，风俗尽还淳。",
   "才杰俱登用，愚蒙但隐沦。",
   "长卿多病久，子夏索居频。",
   "回首驱流俗，生涯似众人。",
   "巫咸不可问，邹鲁莫容身。",
   "感激时将晚，苍茫兴有神。",
   "为公歌此曲，涕泪在衣巾。"
  ],
  "title": "上韦左相二十韵"
 },
 {
  "id": 1680,
  "author": "杜甫",
  "paragraphs": [
   "方丈三韩外，昆仑万国西。",
   "建标天地阔，诣绝古今迷。",
   "气得神仙迥，恩承雨露低。",
   "相门清议众，儒术大名齐。",
   "轩冕罗天阙，琳琅识介珪。",
   "伶官诗必诵，夔乐典犹稽。",
   "健笔凌鹦鹉，铦锋莹䴙鹈。",
   "友于皆挺拔，公望各端倪。",
   "通籍逾青琐，亨衢照紫泥。",
   "灵虬传夕箭，归马散霜蹄。",
   "能事闻重译，嘉谟及远黎。",
   "弼谐方一展，班序更何跻。",
   "适越空颠踬，游梁竟惨凄。",
   "谬知终画虎，微分是醯鸡。",
   "萍泛无休日，桃阴想旧蹊。",
   "吹嘘人所羡，腾跃事仍暌。",
   "碧海真难涉，青云不可梯。",
   "顾深惭锻炼，才小辱提携。",
   "槛束哀猿叫，枝惊夜鹊栖。",
   "几时陪羽猎，应指钓璜溪。"
  ],
  "title": "奉赠太常张卿二十韵"
 },
 {
  "id": 1681,
  "author": "杜甫",
  "paragraphs": [
   "谏官非不达，诗义早知名。",
   "破的由来事，先锋孰敢争。",
   "思飘云物外，律中鬼神惊。",
   "毫发无遗恨，波澜独老成。",
   "野人宁得所，天意薄浮生。",
   "多病休儒服，冥搜信客旌。",
   "筑居仙缥缈，旅食岁峥嵘。",
   "使者求颜阖，诸公厌祢衡。",
   "将期一诺重，歘使寸心倾。",
   "君见途穷哭，宜忧阮步兵。"
  ],
  "title": "敬赠郑谏议十韵"
 },
 {
  "id": 1682,
  "author": "杜甫",
  "paragraphs": [
   "王国称多土，贤良复几人。",
   "异才应间出，爽气必殊伦。",
   "始见张京兆，宜居汉近臣。",
   "骅骝开道路，雕鹗离风尘。",
   "侯伯知何等，文章实致身。",
   "奋飞超等级，容易失沈沦。",
   "脱略磻谿钓，操持郢匠斤。",
   "云霄今已逼，台衮更谁亲。",
   "凤穴雏皆好，龙门客又新。",
   "义声纷感激，败绩自逡巡。",
   "途远欲何向，天高难重陈。",
   "学诗犹孺子，乡赋念嘉宾。",
   "不得同鼌错，吁嗟后郄诜。",
   "计疏疑翰墨，时过忆松筠。",
   "献纳纡皇眷，中间谒紫宸。",
   "且随诸彦集，方凯薄才伸。",
   "破胆遭前政，阴谋独秉钧。",
   "微生沾忌刻，万事益酸辛。",
   "交合丹青地，恩倾雨露辰。",
   "有儒愁饿死，早晚报平津。"
  ],
  "title": "奉赠鲜于京兆二十韵"
 },
 {
  "id": 1683,
  "author": "杜甫",
  "paragraphs": [
   "特进群公表，天人夙德升。",
   "霜蹄千里骏，风翮九霄鹏。",
   "服礼求毫发，惟忠忘寝兴。",
   "圣情常有眷，朝退若无凭。",
   "仙醴来浮蚁，奇毛或赐鹰。",
   "清关尘不杂，中使日相乘。",
   "晚节嬉游简，平居孝义称。",
   "自多亲棣萼，谁敢问山陵。",
   "学业醇儒富，辞华哲匠能。",
   "笔飞鸾耸立，章罢凤骞腾。",
   "精理通谈笑，忘形向友朋。",
   "寸长堪缱绻，一诺岂骄矜。",
   "已忝归曹植，何知对李膺。",
   "招要恩屡至，崇重力难胜。",
   "披雾初欢夕，高秋爽气澄。",
   "尊罍临极浦，凫雁宿张灯。",
   "花月穷游宴，炎天避郁蒸。",
   "研寒金井水，檐动玉壶冰。",
   "瓢饮唯三径，岩栖在百层。",
   "且持蠡测海，况挹酒如渑。",
   "鸿宝宁全秘，丹梯庶可凌。",
   "淮王门有客，终不愧孙登。"
  ],
  "title": "赠特进汝阳王二十韵"
 },
 {
  "id": 1684,
  "author": "杜甫",
  "paragraphs": [
   "主家阴洞细烟雾，留客夏簟清琅玕。",
   "春酒杯浓琥珀薄，冰浆椀碧玛瑙寒。",
   "误疑茅堂过江麓，已入风磴霾云端。",
   "自是秦楼压郑谷，时闻杂佩声珊珊。"
  ],
  "title": "郑驸马宅宴洞中"
 },
 {
  "id": 1685,
  "author": "杜甫",
  "paragraphs": [
   "尚觉王孙贵，豪家意颇浓。",
   "屏开金孔雀，褥隐绣芙蓉。",
   "且食双鱼美，谁看异味重。",
   "门阑多喜色，女婿近乘龙。"
  ],
  "title": "李监宅"
 },
 {
  "id": 1686,
  "author": "杜甫",
  "paragraphs": [
   "华亭入翠微，秋日乱清晖。",
   "崩石欹山树，清涟曳水衣。",
   "紫鳞冲岸跃，苍隼护巢归。",
   "向晚寻征路，残云傍马飞。"
  ],
  "title": "重题郑氏东亭"
 },
 {
  "id": 1687,
  "author": "杜甫",
  "paragraphs": [
   "春山无伴独相求，伐木丁丁山更幽。",
   "涧道余寒历冰雪，石门斜日到林丘。",
   "不贪夜识金银气，远害朝看糜鹿游。",
   "乘兴杳然迷出处，对君疑是泛虚舟。"
  ],
  "title": "题张氏隐居二首 一"
 },
 {
  "id": 1688,
  "author": "杜甫",
  "paragraphs": [
   "之子时相见，邀人晚兴留。",
   "霁潭鳣发发，春草鹿呦呦。",
   "杜酒偏劳劝，张棃不外求。",
   "前村山路险，归醉每无愁。"
  ],
  "title": "题张氏隐居二首 二"
 },
 {
  "id": 1689,
  "author": "杜甫",
  "paragraphs": [
   "一匮功盈尺，三峰意出群。",
   "望中疑在野，幽处欲生云。",
   "慈竹春阴覆，香炉晓势分。",
   "惟南将献寿，佳气日氛氲。"
  ],
  "title": "天宝初南曹小司寇舅于我太夫人堂下累土为山一匮盈尺以代彼朽木承诸焚香瓷瓯瓯甚安矣旁植慈竹盖兹数峰嵚岑婵娟宛有尘外数致乃不知兴之所至而作是诗"
 },
 {
  "id": 1690,
  "author": "杜甫",
  "paragraphs": [
   "龙门横野断，驿树出城来。",
   "气色皇居近，金银佛寺开。",
   "往还时屡改，川水日悠哉。",
   "相阅征途上，生涯尽几回。"
  ],
  "title": "龙门"
 },
 {
  "id": 1691,
  "author": "杜甫",
  "paragraphs": [
   "有客传河尹，逢人问孔融。",
   "青囊仍隐逸，章甫尚西东。",
   "鼎石分门户，词场继国风。",
   "尊荣瞻地绝，疏放忆途穷。",
   "浊酒寻陶令，丹砂访葛洪。",
   "江湖漂短褐，霜雪满飞蓬。",
   "牢落乾坤大，周流道术空。",
   "谬惭知蓟子，真怯笑扬雄。",
   "盘错神明惧，讴歌德义丰。",
   "尸乡余土室，难说祝鸡翁。"
  ],
  "title": "奉寄河南韦尹丈人"
 },
 {
  "id": 1692,
  "author": "杜甫",
  "paragraphs": [
   "秋来相顾尚飘蓬，未就丹砂愧葛洪。",
   "痛饮狂歌空度日，飞扬跋扈为谁雄。"
  ],
  "title": "赠李白"
 },
 {
  "id": 1693,
  "author": "杜甫",
  "paragraphs": [
   "秋水通沟洫，城隅进小船。",
   "晚凉看洗马，森木乱鸣蝉。",
   "菱熟经时雨，蒲荒八月天。",
   "晨朝降白露，遥忆旧青毡。"
  ],
  "title": "与任城许主簿游南池"
 },
 {
  "id": 1694,
  "author": "杜甫",
  "paragraphs": [
   "东郡趋庭日，南楼纵目初。",
   "浮云连海岳，平野入青徐。",
   "孤嶂秦碑在，荒城鲁殿余。",
   "从来多古意，临眺独踌躇。"
  ],
  "title": "登兖州城楼"
 },
 {
  "id": 1695,
  "author": "杜甫",
  "paragraphs": [
   "秋水清无底，萧然静客心。",
   "掾曹乘逸兴，鞍马去相寻。",
   "能吏逢聊璧，华筵直一金。",
   "晚来横吹好，泓下亦龙吟。"
  ],
  "title": "刘九法曹郑瑕丘石门宴集"
 },
 {
  "id": 1696,
  "author": "杜甫",
  "paragraphs": [
   "野亭逼湖水，歇马高林间。",
   "鼍吼风奔浪，鱼跳日映山。",
   "暂游阻词伯，却望怀青关。",
   "霭霭生云雾，唯应促驾还。"
  ],
  "title": "暂如临邑至㟙山湖亭奉怀李员外率尔成兴"
 },
 {
  "id": 1697,
  "author": "杜甫",
  "paragraphs": [
   "东岳云峰起，溶溶满太虚。",
   "震雷翻幕燕，骤雨落河鱼。",
   "座对贤人酒，门听长者车。",
   "相邀愧泥泞，骑马到阶除。"
  ],
  "title": "对雨书怀走邀许十一簿公"
 },
 {
  "id": 1698,
  "author": "杜甫",
  "paragraphs": [
   "巳公茅屋下，可以赋新诗。",
   "枕簟入林僻，茶瓜留客迟。",
   "江莲摇白羽，天棘梦青丝空忝许询辈，难酬支遁词。"
  ],
  "title": "巳上人茅斋"
 },
 {
  "id": 1699,
  "author": "杜甫",
  "paragraphs": [
   "胡马大宛名，锋棱瘦骨成。",
   "竹批双耳峻，风入四蹄轻。",
   "所向无空阔，真堪托死生。",
   "骁腾有如此，万里可横行。"
  ],
  "title": "房兵曹胡马诗"
 },
 {
  "id": 1700,
  "author": "杜甫",
  "paragraphs": [
   "素练风霜起，苍鹰画作殊。",
   "身思狡兔，俱目似愁胡。",
   "绦旋光堪擿，轩楹势可呼。",
   "何当击凡鸟，毛血洒平芜。"
  ],
  "title": "画鹰"
 },
 {
  "id": 1701,
  "author": "杜甫",
  "paragraphs": [
   "李侯有佳句，往往似阴铿。",
   "余亦东蒙客，怜君如弟兄。",
   "醉眠秋共被，携手日同行。",
   "更想幽期处，还寻北郭生。",
   "入门高兴发，侍立小童清。",
   "落景闻寒杵，屯云对古城。",
   "向来吟橘颂，谁欲讨莼羹。",
   "不愿论簪笏，悠悠沧海情。"
  ],
  "title": "与李十二白同寻范十隐居"
 },
 {
  "id": 1702,
  "author": "杜甫",
  "paragraphs": [
   "二仪积风雨，百谷漏波涛。",
   "闻道洪何坼，遥连沧海高。",
   "职思忧悄悄，郡国诉嗷嗷。",
   "舍弟卑栖邑，防川领簿曹。",
   "尺书前日至，版筑不时操。",
   "难假鼋鼍力，空瞻乌鹊毛。",
   "燕南吹畎亩，济上没蓬蒿。",
   "螺蚌满近郭，蛟螭乘九皋。",
   "徐关深水府，碣石小秋毫。",
   "白屋留孤树，清天矢万艘。",
   "吾衰同泛梗，利涉想蟠桃。",
   "倚赖天涯钓，犹能掣巨鳌。"
  ],
  "title": "临邑舍弟书至苦雨黄河泛溢堤防之患簿领所忧因寄此诗用宽其意"
 },
 {
  "id": 1703,
  "author": "杜甫",
  "paragraphs": [
   "宋公旧池馆，零落守阳阿。",
   "枉道祗从入，吟诗许更过。",
   "淹留问耆老，寂莫向山河。",
   "更识将军树，悲风日暮多。"
  ],
  "title": "过宋员外之问旧庄"
 },
 {
  "id": 1704,
  "author": "杜甫",
  "paragraphs": [
   "风林纤月落，衣露净琴张。",
   "暗水流花径，春星带草堂。",
   "检书烧烛短，看剑引杯长。",
   "诗罢闻吴咏，扁舟意不忘。"
  ],
  "title": "夜宴左氏庄"
 },
 {
  "id": 1705,
  "author": "杜甫",
  "paragraphs": [
   "蔡子勇成癖，弯弓西射胡。",
   "健儿宁鬬死，壮士耻为儒。",
   "官是先锋得，材缘挑战须。",
   "身轻一鸟过，枪急万人呼。",
   "云幕随开府，春城赴上都。",
   "马头金狎帢，驼背锦糢糊。",
   "咫尺云山路，归飞青海隅。",
   "上公犹宠锡，突将且前驱。",
   "汉使黄河远，凉州白麦枯。",
   "因君问消息，好在阮元瑜。"
  ],
  "title": "送蔡希曾都尉还陇右因寄高三十五书记"
 },
 {
  "id": 1706,
  "author": "杜甫",
  "paragraphs": [
   "白也诗无敌，飘然思不群。",
   "清新庾开府，俊逸鲍参军。",
   "渭北春天树，江东日暮云。",
   "何时一尊酒，重与细论文。"
  ],
  "title": "春日忆李白"
 },
 {
  "id": 1707,
  "author": "杜甫",
  "paragraphs": [
   "世儒多汩没，夫子独声名。",
   "献纳开东观，君王问长卿。",
   "皂雕寒始急，天马老能行。",
   "自到青冥里，休看白发生。"
  ],
  "title": "赠陈二补阙"
 },
 {
  "id": 1708,
  "author": "杜甫",
  "paragraphs": [
   "叹惜高生老，新诗日又多。",
   "美名人不及，佳句法如何。",
   "主将收才子，崆峒足凯歌。",
   "闻君已朱绂，且得慰蹉跎。"
  ],
  "title": "寄高三十五书记"
 },
 {
  "id": 1709,
  "author": "杜甫",
  "paragraphs": [
   "孤屿亭何处，天涯水气中。",
   "故人官就此，绝境兴谁同。",
   "隐吏逢梅福，游山忆谢公。",
   "扁舟吾已就，把钓待秋风。"
  ],
  "title": "送裴二虬作尉永嘉"
 },
 {
  "id": 1710,
  "author": "杜甫",
  "paragraphs": [
   "青蛾皓齿在楼船，横笛短箫悲远天。",
   "春风自信牙樯动，迟日徐看锦缆牵。",
   "鱼吹细浪摇歌扇，燕蹴飞花落舞筵。",
   "不有小舟能蘯桨，百壶那送酒如泉。"
  ],
  "title": "城西陂泛舟"
 },
 {
  "id": 1711,
  "author": "杜甫",
  "paragraphs": [
   "崆峒使节上青霄，河陇降王款圣朝。",
   "宛马总肥春苜蓿，将军只数汉嫖姚。",
   "陈留阮瑀谁争长，京兆田郎早见招。",
   "麾下赖君才并入，独能无意向渔樵。"
  ],
  "title": "赠田九判官"
 },
 {
  "id": 1712,
  "author": "杜甫",
  "paragraphs": [
   "献纳司存雨露边，地分清切任才贤。",
   "舍人退食收封事，宫女开函近御筵。",
   "晓漏追飞青琐闼，晴窗点检白云篇。",
   "扬雄更有河东赋，唯待吹嘘送上天。"
  ],
  "title": "赠献纳使起居田舍人"
 },
 {
  "id": 1713,
  "author": "杜甫",
  "paragraphs": [
   "夫子歘通贵，云泥相望悬。",
   "白头无藉在，朱绂有哀怜。",
   "书记赴三捷，公车留二年。",
   "欲浮江海去，此别意苍然。"
  ],
  "title": "送韦书记赴安西"
 },
 {
  "id": 1714,
  "author": "杜甫",
  "paragraphs": [
   "不识南塘路，今知第五桥。",
   "名园依绿水，野竹上青霄。",
   "谷口旧相得，濠梁同见招。",
   "平生为幽兴，未惜马蹄遥。"
  ],
  "title": "陪郑广文游何将军山林十首 一"
 },
 {
  "id": 1715,
  "author": "杜甫",
  "paragraphs": [
   "百顷风潭上，千重夏木清。",
   "卑枝低结子，接叶暗巢莺。",
   "鲜鲫银丝脍，香芹碧涧羹。",
   "翻疑柁楼底，晚饭越中行。"
  ],
  "title": "陪郑广文游何将军山林十首 二"
 },
 {
  "id": 1716,
  "author": "杜甫",
  "paragraphs": [
   "万里戎王子，何年别月支。",
   "异花开绝域，滋蔓匝清池。",
   "汉使徒空到，神农竟不知。",
   "露翻兼雨打，开坼日离披。"
  ],
  "title": "陪郑广文游何将军山林十首 三"
 },
 {
  "id": 1717,
  "author": "杜甫",
  "paragraphs": [
   "旁舍连高竹，疏篱带晚花。",
   "碾涡深没马，藤蔓曲藏蛇。",
   "词赋工无益，山林迹未赊。",
   "尽捻书籍卖，来问尔东家。"
  ],
  "title": "陪郑广文游何将军山林十首 四"
 },
 {
  "id": 1718,
  "author": "杜甫",
  "paragraphs": [
   "賸水沧江破，残山碣石开。",
   "绿垂风折笋，红绽雨肥梅。",
   "银甲弹筝用，金鱼换酒来。",
   "兴移无洒埽，随意坐莓苔。"
  ],
  "title": "陪郑广文游何将军山林十首 五"
 },
 {
  "id": 1719,
  "author": "杜甫",
  "paragraphs": [
   "风磴吹阴雪，云门吼瀑泉。",
   "酒醒思卧簟，衣冷欲装绵。",
   "野老来看客，河鱼不取钱。",
   "只疑淳朴处，自有一山川。"
  ],
  "title": "陪郑广文游何将军山林十首 六"
 },
 {
  "id": 1720,
  "author": "杜甫",
  "paragraphs": [
   "棘树寒云色，茵𫈟春藕香。",
   "脆添生菜美，阴益食单凉。",
   "野鹤清晨出，山精白日藏。",
   "石林蟠水府，百里独苍苍。"
  ],
  "title": "陪郑广文游何将军山林十首 七"
 },
 {
  "id": 1721,
  "author": "杜甫",
  "paragraphs": [
   "忆过杨柳渚，走马定昆池。",
   "醉把青荷叶，狂遗白接䍠。",
   "刺船思郢客，解水乞吴儿。",
   "坐对秦山晚，江湖兴颇随。"
  ],
  "title": "陪郑广文游何将军山林十首 八"
 },
 {
  "id": 1722,
  "author": "杜甫",
  "paragraphs": [
   "床上书连屋，阶前树拂云。",
   "将军不好武，稚子总能文。",
   "醒酒微风入，听诗静夜分。",
   "𫄨衣挂萝薜，凉月白纷纷。"
  ],
  "title": "陪郑广文游何将军山林十首 九"
 },
 {
  "id": 1723,
  "author": "杜甫",
  "paragraphs": [
   "幽意忽不惬，归期无奈何。",
   "出门流水注，回首白云多。",
   "自笑灯前舞，谁怜醉后歌。",
   "祗应与朋好，风雨亦来过。"
  ],
  "title": "陪郑广文游何将军山林十首 十"
 },
 {
  "id": 1724,
  "author": "杜甫",
  "paragraphs": [
   "问讯东桥竹，将军有报书。",
   "倒衣还命驾，高枕乃吾庐。",
   "花妥莺捎蝶，溪喧獭趁鱼。",
   "重来休沐地，真作野人居。"
  ],
  "title": "重过何氏五首 一"
 },
 {
  "id": 1725,
  "author": "杜甫",
  "paragraphs": [
   "山雨尊仍在，沙沈榻未移。",
   "犬迎曾宿客，鸦护落巢儿。",
   "云薄翠微寺，天清黄子陂。",
   "向来幽兴极，步屣过东篱。"
  ],
  "title": "重过何氏五首 二"
 },
 {
  "id": 1726,
  "author": "杜甫",
  "paragraphs": [
   "落日平台上，春风啜茗时。",
   "石阑斜点笔，桐叶坐题诗。",
   "翡翠鸣衣桁，蜻蜓立钓丝。",
   "自今幽兴熟，来往亦无期。"
  ],
  "title": "重过何氏五首 三"
 },
 {
  "id": 1727,
  "author": "杜甫",
  "paragraphs": [
   "颇怪朝参懒，应耽野趣长。",
   "雨抛金锁甲，苔卧绿沈枪。",
   "手自移蒲柳，家才足稻粱。",
   "看君用幽意，白日到羲皇。"
  ],
  "title": "重过何氏五首 四"
 },
 {
  "id": 1728,
  "author": "杜甫",
  "paragraphs": [
   "到此应常宿，相留可判年。",
   "蹉跎暮容色，怅望好林泉。",
   "何路沾微禄，归山买薄田。",
   "斯游恐不遂，把酒意茫然。"
  ],
  "title": "重过何氏五首 五"
 },
 {
  "id": 1729,
  "author": "杜甫",
  "paragraphs": [
   "寂寞书斋里，终朝独尔思。",
   "更寻嘉树传，不忘角弓诗。",
   "短褐风霜入，还丹日月迟。",
   "未因乘兴去，空有鹿门期。"
  ],
  "title": "冬日有怀李白"
 },
 {
  "id": 1730,
  "author": "杜甫",
  "paragraphs": [
   "守岁阿戎家，椒盘已颂花。",
   "盍簪喧枥马，列炬散林鸦。",
   "四十明朝过，飞腾暮景斜。",
   "谁能更拘束，烂醉是生涯。"
  ],
  "title": "杜位宅守岁"
 },
 {
  "id": 1731,
  "author": "杜甫",
  "paragraphs": [
   "应为四陂好，金钱罄一餐。",
   "饭抄云子白，瓜嚼水精寒。",
   "无计回船下，空愁避酒难。",
   "主人情烂熳，持荅翠琅玕。"
  ],
  "title": "与鄠县源大少府宴渼陂"
 },
 {
  "id": 1732,
  "author": "杜甫",
  "paragraphs": [
   "萧史幽栖地，林间蹋凤毛。",
   "洑流何处入，乱石闭门高。",
   "客醉挥金椀，诗成得绣袍。",
   "清秋多宴会，终日困香醪。"
  ],
  "title": "崔驸马山亭宴集"
 },
 {
  "id": 1733,
  "author": "杜甫",
  "paragraphs": [
   "今日潘怀县，同时陆浚仪。",
   "坐开桑落酒，来把菊花枝。",
   "天宇清霜净，公堂宿雾披。",
   "晚酣留客舞，凫舄共差池。"
  ],
  "title": "九日杨奉化会白水崔明府"
 },
 {
  "id": 1734,
  "author": "杜甫",
  "paragraphs": [
   "翰林逼华盖，鲸力破沧溟。",
   "天上张公子，宫中汉客星赋诗拾翠殿，佐酒望云亭。",
   "紫诰仍兼绾，黄麻似六经。",
   "内分金带赤，恩与荔枝青。",
   "无复随高凤，空余泣聚萤。",
   "此生任春草，垂老独漂萍。",
   "傥忆山阳会，悲歌在一听。"
  ],
  "title": "赠翰林张四学士"
 },
 {
  "id": 1735,
  "author": "杜甫",
  "paragraphs": [
   "好去张公子，通家别恨添。",
   "两行秦树直，万点蜀山尖。",
   "御史新骢马，参军旧紫髯。",
   "皇华吾善处，于汝定无嫌。"
  ],
  "title": "送张二十参军赴蜀州因呈杨五侍御"
 },
 {
  "id": 1736,
  "author": "杜甫",
  "paragraphs": [
   "落日放船好，轻风生浪迟。",
   "竹深留客处，荷净纳凉时。",
   "公子调冰水，佳人雪藕丝。",
   "片云头上黑，应是雨催诗。"
  ],
  "title": "陪诸贵公子丈八沟携妓纳凉晚际遇雨二首 一"
 },
 {
  "id": 1737,
  "author": "杜甫",
  "paragraphs": [
   "雨来沾席上，风急打船头。",
   "越女红裙湿，燕姬翠黛愁。",
   "缆侵堤柳系，幔宛浪花浮。",
   "归路翻萧飒，陂塘五月秋。"
  ],
  "title": "陪诸贵公子丈八沟携妓纳凉晚际遇雨二首 二"
 },
 {
  "id": 1738,
  "author": "杜甫",
  "paragraphs": [
   "吾舅政如此，古人谁复过。",
   "碧山晴又湿，白水雨偏多。",
   "精祷既不昧，欢娱将谓何。",
   "汤年旱颇甚，今日醉弦歌。"
  ],
  "title": "白水明府舅宅喜雨"
 },
 {
  "id": 1739,
  "author": "杜甫",
  "paragraphs": [
   "胜地初相引，余行得自娱。",
   "见轻吹鸟毳，随意数花须。",
   "细草称偏坐，香醪懒再酤。",
   "醉归应犯夜，可怕李金吾。"
  ],
  "title": "陪李金吾花下饮"
 },
 {
  "id": 1740,
  "author": "杜甫",
  "paragraphs": [
   "昔别是何处，相逢皆老夫。",
   "故人还寂寞，削迹共艰虞。",
   "自失论文友，空知卖酒垆。",
   "平生飞动意，见尔不能无。"
  ],
  "title": "赠高式颜"
 },
 {
  "id": 1741,
  "author": "杜甫",
  "paragraphs": [
   "有美生人杰，由来积德门。",
   "汉朝丞相系，梁日帝王孙。",
   "蕴藉为郎久，魁梧秉哲尊。",
   "词华倾后辈，风雅蔼孤骞。",
   "宅相荣姻戚，儿童惠讨论。",
   "见知真自幼，谋拙丑诸昆。",
   "漂荡云天阔，沈埋日月奔。",
   "致君时已晚，怀古意空存。",
   "中散山阳锻，愚公野谷村。",
   "宁纡长者辙，归老任乾坤。"
  ],
  "title": "赠比部萧郎中十兄"
 },
 {
  "id": 1742,
  "author": "杜甫",
  "paragraphs": [
   "缀席茱萸好，浮舟菡萏衰。",
   "季秋时欲半，九日意兼悲。",
   "江水清源曲，荆门此路疑。",
   "晚来高兴尽，摇荡菊花期。"
  ],
  "title": "九日曲江"
 },
 {
  "id": 1743,
  "author": "杜甫",
  "paragraphs": [
   "今日西京掾，多除内省郎。",
   "通家惟沈氏，谒帝似冯唐。",
   "诗律群公问，儒门旧史长。",
   "清秋便寓直，列宿顿辉光。",
   "未暇申宴慰，含情空激扬。",
   "司存何所比，膳部默凄伤。",
   "贫贱人事略，经过霖潦妨。",
   "礼同诸父长，恩岂布衣忘。",
   "天路牵骐骥，云台引栋梁。",
   "徒怀贡公喜，飒飒鬓毛苍。"
  ],
  "title": "承沈八丈东美除膳部员外阻雨未遂驰贺奉寄此诗"
 },
 {
  "id": 1744,
  "author": "杜甫",
  "paragraphs": [
   "昭代将垂白，途穷乃叫阍。",
   "气冲星象表，词感帝王尊。",
   "天老书题目，春宫验讨论。",
   "倚风遗鶂路，随水到龙门。",
   "竟与蛟螭杂，空闻燕雀喧。",
   "青冥犹契阔，陵厉不飞翻。",
   "儒术诚难起，家声庶已存。",
   "故山多药物，胜概忆桃源。",
   "欲整还乡斾，长怀禁掖垣。",
   "谬称三赋在，难述二公恩。"
  ],
  "title": "奉留赠集贤院崔于二学士"
 },
 {
  "id": 1745,
  "author": "杜甫",
  "paragraphs": [
   "严警当寒夜，前军落大星。",
   "壮夫思感决，哀诏惜精灵。",
   "王者今无战，书生已勒铭。",
   "封侯意疏阔，编简为谁青。"
  ],
  "title": "故武卫将军挽歌三首 一"
 },
 {
  "id": 1746,
  "author": "杜甫",
  "paragraphs": [
   "舞剑过人绝，鸣弓射兽能。",
   "铦锋行惬顺，猛噬失𫏋腾。",
   "赤羽千夫膳，黄河十月冰。",
   "横行沙漠外，神速至今称。"
  ],
  "title": "故武卫将军挽歌三首 二"
 },
 {
  "id": 1747,
  "author": "杜甫",
  "paragraphs": [
   "哀挽青门去，新阡绛水遥。",
   "路人纷雨泣，天意飒风飘。",
   "部曲精仍锐，匈奴气不骄。",
   "无由睹雄略，大树日萧萧。"
  ],
  "title": "故武卫将军挽歌三首 三"
 },
 {
  "id": 1748,
  "author": "杜甫",
  "paragraphs": [
   "不作河西尉，凄凉为折腰。",
   "老夫怕趋走，率府且逍遥。",
   "耽酒须微禄，狂歌托圣朝。",
   "故山归兴尽，回首向风飙。"
  ],
  "title": "官定后戏赠"
 },
 {
  "id": 1749,
  "author": "杜甫",
  "paragraphs": [
   "老去悲秋强自宽，兴来今日尽君欢。",
   "羞将短发还吹帽，笑倩旁人为正冠。",
   "蓝水远从千涧落，玉山高并两峰寒。",
   "明年此会知谁健，醉把茱萸子细看。"
  ],
  "title": "九日蓝田崔氏庄"
 },
 {
  "id": 1750,
  "author": "杜甫",
  "paragraphs": [
   "爱汝玉山草堂静，高秋爽气相鲜新。",
   "有时自发钟磬响，落日更见渔樵人。",
   "盘剥白鸦谷口栗，饭煮青泥坊底芹。",
   "何为西庄王给事，柴门空闭鏁松筠。"
  ],
  "title": "崔氏东山草堂"
 },
 {
  "id": 1751,
  "author": "杜甫",
  "paragraphs": [
   "战哭多新鬼，愁吟独老翁。",
   "乱云低薄暮，急雪舞回风。",
   "瓢弃尊无绿，炉存火似红。",
   "数州消息断，愁坐正书空。"
  ],
  "title": "对雪"
 },
 {
  "id": 1752,
  "author": "杜甫",
  "paragraphs": [
   "今夜鄜州月，闺中只独看。",
   "遥怜小儿女，未解忆长安。",
   "香雾云鬟湿，清辉玉臂寒。",
   "何时倚虚幌，双照泪痕干。"
  ],
  "title": "月夜"
 },
 {
  "id": 1753,
  "author": "杜甫",
  "paragraphs": [
   "骥子好男儿，前年学语时。",
   "问知人客姓，诵得老夫诗。",
   "世乱怜渠小，家贫仰母慈。",
   "鹿门携不遂，雁足系难期。",
   "天地军麾满，山河战角悲。",
   "傥归免相失，见日敢辞迟。"
  ],
  "title": "遣兴"
 },
 {
  "id": 1754,
  "author": "杜甫",
  "paragraphs": [
   "近闻韦氏妹，迎在汉钟离。",
   "郎伯殊方镇，京华旧国移。",
   "春城回北斗，郢树发南枝。",
   "不见朝正使，啼痕满面垂。"
  ],
  "title": "元日寄韦氏妹"
 },
 {
  "id": 1755,
  "author": "杜甫",
  "paragraphs": [
   "国破山河在，城春草木深。",
   "感时花溅泪，恨别鸟惊心。",
   "烽火连三月，家书抵万金。",
   "白头搔更短，浑欲不胜簪。"
  ],
  "title": "春望"
 },
 {
  "id": 1756,
  "author": "杜甫",
  "paragraphs": [
   "骥子春犹隔，莺歌暖正繁。",
   "别离惊节换，聪慧与谁论。",
   "涧水空山道，柴门老树村。",
   "忆渠愁只睡，炙背俯晴轩。"
  ],
  "title": "忆幼子"
 },
 {
  "id": 1757,
  "author": "杜甫",
  "paragraphs": [
   "无家对寒食，有泪如金波。",
   "斫却月中桂，清光应更多。",
   "仳离放红蘂，想像嚬青蛾。",
   "牛女漫愁思，秋期犹渡河。"
  ],
  "title": "一百五日夜对月"
 },
 {
  "id": 1758,
  "author": "杜甫",
  "paragraphs": [
   "西忆岐阳信，无人遂却回。",
   "眼穿当落日，心死著寒灰。",
   "雾树行相引，莲峰望忽开。",
   "所亲惊老瘦，辛苦贼中来。"
  ],
  "title": "喜达行在所三首 一"
 },
 {
  "id": 1759,
  "author": "杜甫",
  "paragraphs": [
   "愁思胡笳夕，凄凉汉苑春。",
   "生还今日事，间道暂时人。",
   "司隶章初睹，南阳气已新。",
   "喜心翻倒极，呜咽泪沾巾。"
  ],
  "title": "喜达行在所三首 二"
 },
 {
  "id": 1760,
  "author": "杜甫",
  "paragraphs": [
   "死去凭谁报，归来始自怜。",
   "犹瞻太白雪，喜遇武功天。",
   "影静千官里，心苏七校前。",
   "今朝汉社稷，新数中兴年。"
  ],
  "title": "喜达行在所三首 三"
 },
 {
  "id": 1761,
  "author": "杜甫",
  "paragraphs": [
   "去凭游客寄，来为附家书。",
   "今日知消息，他乡且旧居。",
   "熊儿幸无恙，骥子最怜渠。",
   "临老羁孤极，伤时会合疏。",
   "二毛趋帐殿，一命侍鸾舆。",
   "北阙妖氛满，西郊白露初。",
   "凉风新过雁，秋雨欲生鱼。",
   "农事空山里，眷言终荷锄。"
  ],
  "title": "得家书"
 },
 {
  "id": 1762,
  "author": "杜甫",
  "paragraphs": [
   "扈圣登黄阁，明公独妙年。",
   "蛟龙得云雨，雕鹗在秋天。",
   "客礼容疏放，官曹可接联。",
   "新诗句句好，应任老夫传。"
  ],
  "title": "奉赠严八阁老"
 },
 {
  "id": 1763,
  "author": "杜甫",
  "paragraphs": [
   "诏发西山将，秋屯陇右兵。",
   "凄凉余部曲，𬊤赫旧家声。",
   "雕鹗乘时去，骅骝顾主鸣。",
   "艰难须上策，容易即前程。",
   "斜日当轩盖，高风卷斾旌。",
   "松悲天水冷，沙乱雪山清。",
   "和虏犹怀惠，防边不敢惊。",
   "古来于异域，镇静示专征。",
   "燕蓟奔封豕，周秦触骇鲸。",
   "中原何惨黩，余孽尚纵横。",
   "箭入昭阳殿，笳吟细柳营。",
   "内人红袖泣，王子白衣行。",
   "宸极祅星动，园陵杀气平。",
   "空余金椀出，无复𰬸帷轻。",
   "毁庙天飞雨，焚宫火彻明。",
   "罘罳朝共落，棆桷夜同倾。",
   "三月师逾整，群胡势就烹。",
   "疮痍亲接战，勇决冠垂成。",
   "妙誉期元宰，殊恩且列卿。",
   "几时回节钺，戮力埽欃枪。",
   "圭窦三千士，云梯七十城。",
   "耻非齐说客，祗似鲁诸生。",
   "通籍微班忝，周行独坐荣。",
   "随肩趋漏刻，短发寄簪缨。",
   "径欲依刘表，还疑厌祢衡。",
   "渐衰那此别，忍泪独含情。",
   "废邑狐狸语，空邨虎豹争。",
   "人频坠涂炭，公岂忘精诚。",
   "元帅调新律，前军压旧京。",
   "安边仍扈从，莫作后功名。"
  ],
  "title": "奉送郭中丞兼太仆卿充陇右节度使三十韵"
 },
 {
  "id": 1764,
  "author": "杜甫",
  "paragraphs": [
   "送远秋风落，西征海气寒。",
   "帝京氛祲满，人世别离难。",
   "绝域遥怀怒，和亲愿结欢。",
   "敕书怜赞普，兵甲望长安。",
   "宣命前程急，惟良待士宽。",
   "子云清自守，今日起为官。",
   "垂泪方投笔，伤时即据鞍。",
   "儒衣山鸟怪，汉节野童看。",
   "边酒排金盏，夷歌捧玉盘。",
   "草轻蕃马健，雪重拂庐干。",
   "慎尔参筹画，从兹正羽翰。",
   "归来权可取，九万一朝抟。"
  ],
  "title": "送杨六判官使西蕃"
 },
 {
  "id": 1765,
  "author": "杜甫",
  "paragraphs": [
   "天上秋期近，人间月影清。",
   "入河蟾不没，捣药兔长生。",
   "只益丹心苦，能添白发明。",
   "干戈知满地，休照国西营。"
  ],
  "title": "月"
 },
 {
  "id": 1766,
  "author": "杜甫",
  "paragraphs": [
   "田园须𫏐往，戎马惜离群。",
   "去远留诗别，愁多任酒醺。",
   "一秋常苦雨，今日始无云。",
   "山路时吹角，那堪处处闻。"
  ],
  "title": "留别贾严二阁老两院补阙"
 },
 {
  "id": 1767,
  "author": "杜甫",
  "paragraphs": [
   "三川不可到，归路晚山稠。",
   "落雁浮寒水，饥乌集戍楼。",
   "市朝今日异，丧乱几时休。",
   "远愧梁江总，还家尚黑头。"
  ],
  "title": "晚行口号"
 },
 {
  "id": 1768,
  "author": "杜甫",
  "paragraphs": [
   "灯花何太喜，酒绿正相亲。",
   "醉里从为客，诗成觉有神。",
   "兵戈犹在眼，儒术岂谋身。",
   "共被微官缚，低头愧野人。"
  ],
  "title": "独酌成诗"
 },
 {
  "id": 1769,
  "author": "杜甫",
  "paragraphs": [
   "旧俗疲庸主，群雄问独夫。",
   "谶归龙凤质，威定虎狼都。",
   "天属尊尧典，神功协禹谟。",
   "风云随绝足，日月继高衢。",
   "文物多师古，朝廷半老儒。",
   "直词宁戮辱，贤路不崎岖。",
   "往者灾犹降，苍生喘未苏。",
   "指麾安率土，荡涤抚洪炉。",
   "壮士悲陵邑，幽人拜鼎湖。",
   "玉衣晨自举，铁马汗常趋。",
   "松柏瞻虚殿，尘沙立暝途。",
   "寂寥开国日，流恨满山隅。"
  ],
  "title": "行次昭陵"
 },
 {
  "id": 1770,
  "author": "杜甫",
  "paragraphs": [
   "草昧英雄起，讴歌历数归。",
   "风尘三尺剑，社稷一戎衣。",
   "翼亮贞文德，丕承戢武威。",
   "圣图天广大，宗祀日光辉。",
   "陵寝盘空曲，熊罴守翠微。",
   "再窥松柏路，还见五云飞。"
  ],
  "title": "重经昭陵"
 },
 {
  "id": 1771,
  "author": "杜甫",
  "paragraphs": [
   "胡虏潜京县，官军拥贼壕。",
   "鼎鱼犹假息，穴蚁欲何逃。",
   "帐殿罗玄冕，辕门照白袍。",
   "秦山当警跸，汉苑入旌旄。",
   "路失羊肠险，云横雉尾高。",
   "五原空壁垒，八水散风涛。",
   "今日看天意，游魂贷尔曹。",
   "乞降那更得，尚诈莫徒劳。",
   "元帅归龙种，司空握豹韬。",
   "前军苏武节，左将吕虔刀。",
   "兵气回飞鸟，威声没巨鳌。",
   "戈鋋开雪色，弓矢尚秋毫。",
   "天步艰方尽，时和运更遭。",
   "谁云遗毒螫，已是沃腥臊。",
   "睿想丹墀近，神行羽卫牢。",
   "花门腾绝漠，拓羯渡临洮。",
   "此辈感恩至，羸俘何足操。",
   "锋先衣染血，骑突剑吹毛。",
   "喜觉都城动，悲怜子女号。",
   "家家卖钗钏，只待献春醪。"
  ],
  "title": "喜闻官军已临贼境二十韵"
 },
 {
  "id": 1772,
  "author": "杜甫",
  "paragraphs": [
   "仙仗离丹极，妖星照玉除。",
   "须为下殿走，不可好楼居。",
   "暂屈汾阳驾，聊飞燕将书。",
   "依然七庙略，更与万方初。"
  ],
  "title": "收京三首 一"
 },
 {
  "id": 1773,
  "author": "杜甫",
  "paragraphs": [
   "生意甘衰白，天涯正寂寥。",
   "忽闻哀痛诏，又下圣明朝。",
   "羽翼怀商老，文思忆帝尧。",
   "叨逢罪己日，沾洒望青霄。"
  ],
  "title": "收京三首 二"
 },
 {
  "id": 1774,
  "author": "杜甫",
  "paragraphs": [
   "汗马收宫阙，春城铲贼壕。",
   "赏应歌杕杜，归及荐樱桃。",
   "杂虏横戈数，功臣甲第高。",
   "万方频送喜，无乃圣躬劳。"
  ],
  "title": "收京三首 三"
 },
 {
  "id": 1775,
  "author": "杜甫",
  "paragraphs": [
   "腊日常年暖尚遥，今年腊日冻全消。",
   "侵陵雪色还萱草，漏泄春光有柳条。",
   "纵酒欲谋良夜醉，还家初散紫宸朝。",
   "口脂面药随恩泽，翠管银罂下九霄。"
  ],
  "title": "腊日"
 },
 {
  "id": 1776,
  "author": "杜甫",
  "paragraphs": [
   "户外昭容紫袖垂，双瞻御座引朝仪。",
   "香飘合殿春风转，花覆千官淑景移。",
   "昼漏希闻高阁报，天颜有喜近臣知。",
   "宫中每出归东省，会送夔龙集凤池。"
  ],
  "title": "紫宸殿退朝口号"
 },
 {
  "id": 1777,
  "author": "杜甫",
  "paragraphs": [
   "一片花飞减却春，风飘万点正愁人。",
   "且看欲尽花经眼，莫厌伤多酒入唇。",
   "江上小堂巢翡翠，花边高冢卧麒麟。",
   "细推物理须行乐，何用浮名绊此身。"
  ],
  "title": "曲江二首 一"
 },
 {
  "id": 1778,
  "author": "杜甫",
  "paragraphs": [
   "朝回日日典春衣，每日江头尽醉归。",
   "酒债寻常行处有，人生七十古来稀。",
   "穿花蛱蝶深深见，点水蜻蜓款款飞。",
   "传语风光共流转，暂时相赏莫相违。"
  ],
  "title": "曲江二首 二"
 },
 {
  "id": 1779,
  "author": "杜甫",
  "paragraphs": [
   "苑外江头坐不归，水精春殿转霏微。",
   "桃花细逐杨花落，黄鸟时兼白鸟飞。",
   "纵饮久判人共弃，懒朝真与世相违。",
   "吏情更觉沧洲远，老大悲伤未拂衣。"
  ],
  "title": "曲江对酒"
 },
 {
  "id": 1780,
  "author": "杜甫",
  "paragraphs": [
   "城上春云覆苑墙，江亭晚色静年芳。",
   "林花著雨燕脂落，水荇牵风翠带长。",
   "龙武新军深驻辇，芙蓉别殿谩焚香。",
   "何时诏此金钱会，暂醉佳人锦瑟旁。"
  ],
  "title": "曲江对雨"
 },
 {
  "id": 1781,
  "author": "杜甫",
  "paragraphs": [
   "五夜漏声催晓箭，九重春色醉仙桃。",
   "旌旗日暖龙蛇动，宫殿风微燕雀高。",
   "朝罢香烟携满袖，诗成珠玉在挥毫。",
   "欲知世掌丝纶美，池上于今有凤毛。"
  ],
  "title": "奉和贾至舍人早朝大明宫"
 },
 {
  "id": 1782,
  "author": "杜甫",
  "paragraphs": [
   "天门日射黄金榜，春殿晴曛赤羽旗。",
   "宫草微微承委佩，𬬻烟细细驻游丝。",
   "云近蓬莱常好色，雪残𫛛鹊亦多时。",
   "侍臣缓步归青琐，退食从容出每迟。"
  ],
  "title": "宣政殿退朝晚出左掖"
 },
 {
  "id": 1783,
  "author": "杜甫",
  "paragraphs": [
   "掖垣竹埤梧十寻，洞门对霤常阴阴。",
   "落花游丝白日静，鸣鸠乳燕青春深。",
   "腐儒衰晚谬通籍，退食迟回违寸心。",
   "衮职曾无一字补，许身愧比双南金。"
  ],
  "title": "题省中院壁"
 },
 {
  "id": 1784,
  "author": "杜甫",
  "paragraphs": [
   "花隐掖垣暮，啾啾栖鸟过。",
   "星临万户动，月傍九霄多。",
   "不寝听金钥，因风想玉珂。",
   "明朝有封事，数问夜如何。"
  ],
  "title": "春宿左省"
 },
 {
  "id": 1785,
  "author": "杜甫",
  "paragraphs": [
   "冠冕通南极，文章落上台。",
   "诏从三殿去，碑到百蛮开。",
   "野馆浓花发，春帆细雨来。",
   "不知沧海上，天遣几时回。"
  ],
  "title": "送翰林张司马南海勒碑"
 },
 {
  "id": 1786,
  "author": "杜甫",
  "paragraphs": [
   "昼刻传呼浅，春旗簇仗齐。",
   "退朝花底散，归院柳边迷。",
   "楼雪融城湿，宫云去殿低。",
   "避人焚谏草，骑马欲鸡栖。"
  ],
  "title": "晚出左掖"
 },
 {
  "id": 1787,
  "author": "杜甫",
  "paragraphs": [
   "雀啄江头黄柳花，䴔䴖㶉𫛶满晴沙。",
   "自知白发非春事，且尽芳尊恋物华。",
   "近侍即今难浪迹，此身那得更无家。",
   "丈人文力犹强健，岂傍青门学种瓜。"
  ],
  "title": "曲江陪郑八丈南史饮"
 },
 {
  "id": 1788,
  "author": "杜甫",
  "paragraphs": [
   "西掖梧桐树，空留一院阴。",
   "艰难归故里，去住损春心。",
   "宫殿青门隔，云山紫逻深。",
   "人生五马贵，莫受二毛侵。"
  ],
  "title": "送贾阁老出汝州"
 },
 {
  "id": 1789,
  "author": "杜甫",
  "paragraphs": [
   "不谓生戎马，何知共酒杯。",
   "然脐郿坞败，握节汉臣回。",
   "白发千茎雪，丹心一寸灰。",
   "别离经死地，披写忽登台。",
   "重对秦箫发，俱过阮宅来。",
   "留连春夜舞，泪落强裴回。"
  ],
  "title": "郑驸马池台喜遇郑广文同饮"
 },
 {
  "id": 1790,
  "author": "杜甫",
  "paragraphs": [
   "郑公樗散鬓成丝，酒后常称老画师。",
   "万里伤心严谴日，百年垂死中兴时。",
   "苍惶已就长途往，邂逅无端出饯迟。",
   "便与先生应永诀，九重泉路尽交期。"
  ],
  "title": "送郑十八虔贬台州司户伤其临老陷贼之故阙为面别情见于诗"
 },
 {
  "id": 1791,
  "author": "杜甫",
  "paragraphs": [
   "台州地阔海冥冥，云水长和岛屿青。",
   "乱后故人双别泪，春深逐客一浮萍。",
   "酒酣懒舞谁相拽，诗罢能吟不复听。",
   "第五桥东流恨水，皇陂岸北结愁亭。",
   "贾生对𫛳伤王傅，苏武看羊陷贼庭。",
   "可念此翁怀直道，也沾新国用轻刑。",
   "祢衡实恐遭江夏，方朔虚传是岁星。",
   "穷巷悄然车马绝，案头干死读书萤。"
  ],
  "title": "题郑十八著作虔"
 },
 {
  "id": 1792,
  "author": "杜甫",
  "paragraphs": [
   "宫衣亦有名，端午被恩荣。",
   "细葛含风软，香罗叠雪轻。",
   "自天题处湿，当暑著来清。",
   "意内称长短，终身荷圣情。"
  ],
  "title": "端午日赐衣"
 },
 {
  "id": 1793,
  "author": "杜甫",
  "paragraphs": [
   "才大今诗伯，家贫苦宦卑。",
   "饥寒奴仆贱，颜状老翁为。",
   "同调嗟谁惜，论文笑自知。",
   "流传江鲍体，相顾免无儿。"
  ],
  "title": "赠毕四"
 },
 {
  "id": 1794,
  "author": "杜甫",
  "paragraphs": [
   "乐极伤头白，更长爱烛红。",
   "相逢难衮衮，告别莫匆匆。",
   "但恐天河落，宁辞酒盏空。",
   "明朝牵世务，挥泪各西东。"
  ],
  "title": "酬孟云卿"
 },
 {
  "id": 1795,
  "author": "杜甫",
  "paragraphs": [
   "中允声名久，如今契阔深。",
   "共传收庾信，不比得陈琳一病缘明主，三年独此心。",
   "穷愁应有作，试诵白头吟。"
  ],
  "title": "奉赠王中允"
 },
 {
  "id": 1796,
  "author": "杜甫",
  "paragraphs": [
   "韦曲花无赖，家家恼杀人。",
   "绿尊虽尽日，白发好禁春。",
   "石角钩衣破，藤枝刺眼新。",
   "何时占业竹，头戴小乌巾。"
  ],
  "title": "奉陪郑驸马韦曲二首 一"
 },
 {
  "id": 1797,
  "author": "杜甫",
  "paragraphs": [
   "野寺垂杨里，春畦乱水间。",
   "美花多映竹，好鸟不归山。",
   "城郭终何事，风尘岂驻颜。",
   "谁能共公子，薄暮欲俱还。"
  ],
  "title": "奉陪郑驸马韦曲二首 二"
 },
 {
  "id": 1798,
  "author": "杜甫",
  "paragraphs": [
   "窈窕清禁闼，罢朝归不同。",
   "君随丞相后，我往日华东。",
   "冉冉柳枝碧，娟娟花蘂红。",
   "故人得佳句，独赠白头翁。"
  ],
  "title": "奉荅岑参补阙见赠"
 },
 {
  "id": 1799,
  "author": "杜甫",
  "paragraphs": [
   "诏许辞中禁，慈颜赴北堂。",
   "圣朝新孝理，祖席倍辉光。",
   "内帛擎偏重，宫衣著更香。",
   "淮阴清夜驿，京口渡江航。",
   "春隔鸡人昼，秋期燕子凉。",
   "赐书夸父老，寿酒乐城隍。",
   "看画曾饥渴，追踪恨淼茫。",
   "虎头金粟影，神妙独难忘。"
  ],
  "title": "送许八拾遗归江宁觐省甫昔时尝客游此县于许生处乞瓦棺寺维摩图样志诸篇末"
 },
 {
  "id": 1800,
  "author": "杜甫",
  "paragraphs": [
   "不见旻公三十年，对书寄与泪潺湲。",
   "旧来好事今能否，老去新诗谁与传。",
   "棋局动随寻涧竹，袈裟忆上泛湖船。",
   "闻君话我为官在，头白昏昏只醉眠。"
  ],
  "title": "因许八奉寄江宁旻上人"
 },
 {
  "id": 1801,
  "author": "杜甫",
  "paragraphs": [
   "此道昔归顺，西郊胡正繁。",
   "至今残破胆，应有未招魂。",
   "近得归京邑，移官岂至尊。",
   "无才日衰老，驻马望千门。"
  ],
  "title": "至德二载甫自京金光门出问道归凤翔乾元初从左拾遗移华州掾与亲故别因出此门有悲往事"
 },
 {
  "id": 1802,
  "author": "杜甫",
  "paragraphs": [
   "安稳高詹事，兵戈久索居。",
   "时来如宦达，岁晚莫情疏。",
   "天上多鸿雁，池中足鲤鱼。",
   "相看过半百，不寄一行书。"
  ],
  "title": "寄高三十五詹事"
 },
 {
  "id": 1803,
  "author": "杜甫",
  "paragraphs": [
   "寄语杨员外，山寒少茯苓。",
   "归来稍喧暖，当为𣃁青冥。",
   "翻动神仙窟，封题鸟兽形。",
   "兼将老藤杖，扶汝醉初醒。"
  ],
  "title": "路逢襄阳杨少府入城戏呈杨员外绾"
 },
 {
  "id": 1804,
  "author": "杜甫",
  "paragraphs": [
   "郑县亭子涧之滨，户牖凭高发兴新。",
   "云断岳莲临大路，天晴宫柳暗长春。",
   "巢边野雀群欺燕，花底山蜂远趁人。",
   "更欲题诗满青竹，晚来幽独恐伤神。"
  ],
  "title": "题郑县亭子"
 },
 {
  "id": 1805,
  "author": "杜甫",
  "paragraphs": [
   "七月六日苦炎热，对食暂餐还不能。",
   "每愁夜中自足蝎，况乃秋后转多蝇。",
   "束带发狂欲大叫，簿书何急来相仍。",
   "南望青松架短壑，安得赤脚蹋层冰。"
  ],
  "title": "早秋苦热堆案相仍"
 },
 {
  "id": 1806,
  "author": "杜甫",
  "paragraphs": [
   "西岳崚嶒竦处尊，诸峰罗立如儿孙。",
   "安得仙人九节杖，拄到玉女洗头盆。",
   "车箱入谷无归路，箭栝通天有一门。",
   "稍待西风凉冷后，高寻白帝问真源。"
  ],
  "title": "望岳"
 },
 {
  "id": 1807,
  "author": "杜甫",
  "paragraphs": [
   "去岁兹辰捧御床，五更三点入鹓行。",
   "欲知趋走伤心地，正想氛氲满眼香。",
   "无路从容陪语笑，有时颠倒著衣裳。",
   "何人错忆穷愁日，愁日愁随一线长。"
  ],
  "title": "至日遣兴奉寄北省旧阁老两院故人二首 一"
 },
 {
  "id": 1808,
  "author": "杜甫",
  "paragraphs": [
   "忆昨逍遥供奉班，去年今日侍龙颜。",
   "麒麟不动炉烟上，孔雀徐开扇影还。",
   "玉几由来天北极，朱衣只在殿中间。",
   "孤城此日堪肠断，愁对寒云雪满山。"
  ],
  "title": "至日遣兴奉寄北省旧阁老两院故人二首 二"
 },
 {
  "id": 1809,
  "author": "杜甫",
  "paragraphs": [
   "近有平阴信，遥怜舍弟存。",
   "侧身千里道，寄食一家村。",
   "烽举新酣战，啼垂旧血痕。",
   "不知临老日，招得几人魂。"
  ],
  "title": "得弟消息二首 一"
 },
 {
  "id": 1810,
  "author": "杜甫",
  "paragraphs": [
   "汝懦归无计，吾衰往未期。",
   "浪传乌鹊喜，深负鹡鸽诗。",
   "生理何颜面，忧端且岁时。",
   "两京三十口，虽在命如丝。"
  ],
  "title": "得弟消息二首 二"
 },
 {
  "id": 1811,
  "author": "杜甫",
  "paragraphs": [
   "丧乱闻吾弟，饥寒傍济州。",
   "人稀吾不到，兵在见何由。",
   "忆昨狂催走，无时病去忧。",
   "即今千种恨，惟共水东流。"
  ],
  "title": "忆弟二首 一"
 },
 {
  "id": 1812,
  "author": "杜甫",
  "paragraphs": [
   "且喜河南定，不问邺城围。",
   "百战今谁在，三年望汝归。",
   "故园花自发，春日鸟还飞。",
   "断绝人烟久，东西消息稀。"
  ],
  "title": "忆弟二首 二"
 },
 {
  "id": 1813,
  "author": "杜甫",
  "paragraphs": [
   "乱后谁归得，他乡胜故乡。",
   "直为心厄苦，久念与存亡。",
   "汝书犹在壁，汝妾已辞房。",
   "旧犬知愁恨，垂头傍我床。"
  ],
  "title": "得舍弟消息"
 },
 {
  "id": 1814,
  "author": "杜甫",
  "paragraphs": [
   "满目悲生事，因人作远游。",
   "迟回度陇怯，浩荡及关愁。",
   "水落鱼龙夜，山空鸟鼠秋。",
   "西征问烽火，心折此淹留。"
  ],
  "title": "秦州杂诗二十首 一"
 },
 {
  "id": 1815,
  "author": "杜甫",
  "paragraphs": [
   "秦州山北寺，胜迹隗嚣宫。",
   "苔藓山门古，丹青野殿空。",
   "月明垂叶露，云逐渡溪风。",
   "清渭无情极，愁时独向东。"
  ],
  "title": "秦州杂诗二十首 二"
 },
 {
  "id": 1816,
  "author": "杜甫",
  "paragraphs": [
   "州图领同谷，驿道出流沙。",
   "降虏兼千帐，居人有万家。",
   "马骄珠汗落，胡舞白蹄斜。",
   "年少临洮子，西来亦自夸。"
  ],
  "title": "秦州杂诗二十首 三"
 },
 {
  "id": 1817,
  "author": "杜甫",
  "paragraphs": [
   "鼓角缘边郡，川原欲夜时。",
   "秋听殷地发，风散入云悲。",
   "抱叶寒蝉静，归来独鸟迟。",
   "万方声一概，吾道竟何之。"
  ],
  "title": "秦州杂诗二十首 四"
 },
 {
  "id": 1818,
  "author": "杜甫",
  "paragraphs": [
   "南使宜天马，由来万匹强。",
   "浮云连阵没，秋草遍山长。",
   "闻说真龙种，仍残老骕骦。",
   "哀鸣思战鬬，迥立向苍苍。"
  ],
  "title": "秦州杂诗二十首 五"
 },
 {
  "id": 1819,
  "author": "杜甫",
  "paragraphs": [
   "城上胡笳奏，山边汉节归。",
   "防河赴沧海，奉诏发金微。",
   "士苦形骸黑，旌疏鸟兽稀。",
   "那闻往来戍，恨解邺城围。"
  ],
  "title": "秦州杂诗二十首 六"
 },
 {
  "id": 1820,
  "author": "杜甫",
  "paragraphs": [
   "莽莽万重山，孤城山谷间。",
   "无风云出塞，不夜月临关。",
   "属国归何晚，楼兰斩未还。",
   "烟尘独长望，衰飒正摧颜。"
  ],
  "title": "秦州杂诗二十首 七"
 },
 {
  "id": 1821,
  "author": "杜甫",
  "paragraphs": [
   "闻道寻源使，从天此路回。",
   "牵牛去几许，宛马至今来。",
   "一望幽燕隔，何时郡国开。",
   "东征健儿尽，羌笛暮吹哀。"
  ],
  "title": "秦州杂诗二十首 八"
 },
 {
  "id": 1822,
  "author": "杜甫",
  "paragraphs": [
   "今日明人眼，临池好驿亭。",
   "丛篁低地碧，高柳半天青。",
   "稠叠多幽事，喧呼阅使星。",
   "老夫如有此，不异在郊坰。"
  ],
  "title": "秦州杂诗二十首 九"
 },
 {
  "id": 1823,
  "author": "杜甫",
  "paragraphs": [
   "云气接昆仑，涔涔塞雨繁。",
   "羌童看渭水，使客向河源。",
   "烟火军中幕，牛羊岭上村。",
   "所居秋草净，正闭小蓬门。"
  ],
  "title": "秦州杂诗二十首 十"
 },
 {
  "id": 1824,
  "author": "杜甫",
  "paragraphs": [
   "萧萧古塞冷，漠漠秋云低。",
   "黄鹄翅垂雨，苍鹰饥啄泥。",
   "蓟门谁自北，汉将独征西。",
   "不意书生耳，临衰厌鼓鞞。"
  ],
  "title": "秦州杂诗二十首 十一"
 },
 {
  "id": 1825,
  "author": "杜甫",
  "paragraphs": [
   "山头南郭寺，水号北流泉。",
   "老树空庭得，清渠一邑传。",
   "秋花危石底，晚景卧钟边。",
   "俯仰悲身世，溪风为飒然。"
  ],
  "title": "秦州杂诗二十首 十二"
 },
 {
  "id": 1826,
  "author": "杜甫",
  "paragraphs": [
   "传道东柯谷，深藏数十家。",
   "对门藤盖瓦，映竹水穿沙。",
   "瘦地翻宜粟，阳坡可种瓜。",
   "船人近相报，但恐失桃花。"
  ],
  "title": "秦州杂诗二十首 十三"
 },
 {
  "id": 1827,
  "author": "杜甫",
  "paragraphs": [
   "万古仇池穴，潜通小有天。",
   "神鱼人不见，福地语真传。",
   "近接西南境，长怀十九泉。",
   "何时一茅屋，送老白云边。"
  ],
  "title": "秦州杂诗二十首 十四"
 },
 {
  "id": 1828,
  "author": "杜甫",
  "paragraphs": [
   "未暇泛苍海，悠悠兵马间。",
   "塞门风落木，客舍雨连山。",
   "阮籍行多兴，庞公隐不还。",
   "东柯遂疏懒，休镊鬓毛斑。"
  ],
  "title": "秦州杂诗二十首 十五"
 },
 {
  "id": 1829,
  "author": "杜甫",
  "paragraphs": [
   "东柯好崖谷，不与众峰群。",
   "落日邀双鸟，晴天养片云。",
   "野人矜险绝，水竹会平分。",
   "采药吾将老，儿童未遣闻。"
  ],
  "title": "秦州杂诗二十首 十六"
 },
 {
  "id": 1830,
  "author": "杜甫",
  "paragraphs": [
   "边秋阴易久，不复辨晨光。",
   "檐雨乱淋幔，山云低度墙。",
   "鸬鹚窥浅井，蚯蚓上深堂。",
   "车马何萧索，门前百草长。"
  ],
  "title": "秦州杂诗二十首 十七"
 },
 {
  "id": 1831,
  "author": "杜甫",
  "paragraphs": [
   "地僻秋将尽，山高客未归。",
   "塞云多断绩，边日少光辉。",
   "警急烽常报，传闻檄屡飞。",
   "西戎外甥国，何得迕天威。"
  ],
  "title": "秦州杂诗二十首 十八"
 },
 {
  "id": 1832,
  "author": "杜甫",
  "paragraphs": [
   "凤林戈未息，鱼海路常难。",
   "候火云烽峻，悬军幕井干。",
   "风连西极动，月过北庭寒。",
   "故老思飞将，何时议筑坛。"
  ],
  "title": "秦州杂诗二十首 十九"
 },
 {
  "id": 1833,
  "author": "杜甫",
  "paragraphs": [
   "唐尧真自圣，野老复何知。",
   "晒药能无妇，应门幸有儿。",
   "藏书闻禹穴，读记忆仇池。",
   "为报鸳行旧，鹪鹩在一枝。"
  ],
  "title": "秦州杂诗二十首 二十"
 },
 {
  "id": 1834,
  "author": "杜甫",
  "paragraphs": [
   "戍鼓断人行，秋边一雁声。",
   "露从今夜白，月是故乡明。",
   "有弟皆分散，无家问死生。",
   "寄书长不避，况乃未休兵。"
  ],
  "title": "月夜忆舍弟"
 },
 {
  "id": 1835,
  "author": "杜甫",
  "paragraphs": [
   "杖锡何来此，秋风已飒然。",
   "雨荒深院菊，霜倒半池莲。",
   "放逐宁违性，虚空不离禅。",
   "相逢成夜宿，陇月向人圆。"
  ],
  "title": "宿赞公房"
 },
 {
  "id": 1836,
  "author": "杜甫",
  "paragraphs": [
   "万里流沙道，西征过北门。",
   "但添新战骨，不返旧征魂。",
   "楼角临风迥，城阴带水昏。",
   "传声看驿使，送节向河源。"
  ],
  "title": "东楼"
 },
 {
  "id": 1837,
  "author": "杜甫",
  "paragraphs": [
   "天水秋云薄，从西万里风。",
   "今朝好晴景，久雨不妨农。",
   "塞柳行疏翠，山棃结小红。",
   "胡笳楼上发，一雁入高空。"
  ],
  "title": "雨晴"
 },
 {
  "id": 1838,
  "author": "杜甫",
  "paragraphs": [
   "一县蒲萄熟，秋山苜蓿多。",
   "关云常带雨，塞水不成河。",
   "羌女轻烽燧，胡儿制骆驼。",
   "自伤迟暮眼，丧乱饱经过。"
  ],
  "title": "寓目"
 },
 {
  "id": 1839,
  "author": "杜甫",
  "paragraphs": [
   "野寺残僧少，山园细路高。",
   "麝香眠石竹，鹦鹉啄金桃。",
   "乱石通人过，悬崖置屋牢。",
   "上方重阁晚，百里见秋毫。"
  ],
  "title": "山寺"
 },
 {
  "id": 1840,
  "author": "杜甫",
  "paragraphs": [
   "闻道花门破，和亲事却非。",
   "人怜汉公主，生得渡河归。",
   "秋思抛云髻，腰支胜宝衣。",
   "群凶犹索战，回首意多违。"
  ],
  "title": "即事"
 },
 {
  "id": 1841,
  "author": "杜甫",
  "paragraphs": [
   "愁眼看霜露，寒城菊自花。",
   "天风随断柳，客泪堕清笳。",
   "水净楼阴直，山昏塞日斜。",
   "夜来归鸟尽，啼杀后栖鸦。"
  ],
  "title": "遣怀"
 },
 {
  "id": 1842,
  "author": "杜甫",
  "paragraphs": [
   "常时任显晦，秋至辄分明。",
   "纵被微云掩，终能永夜清。",
   "含星动双阙，伴月照边城。",
   "牛女年年渡，何曾风浪生。"
  ],
  "title": "天河"
 },
 {
  "id": 1843,
  "author": "杜甫",
  "paragraphs": [
   "光细弦岂上，影斜轮未安。",
   "微升古塞外，已隐暮云端。",
   "河汉不改色，关山空自寒。",
   "庭前有白露，暗满菊花团。"
  ],
  "title": "初月"
 },
 {
  "id": 1844,
  "author": "杜甫",
  "paragraphs": [
   "不独避霜雪，其如俦侣稀。",
   "四时无失序，八月自知归。",
   "春色岂相访，众雏还识机。",
   "故巢傥未毁，会傍主人飞。"
  ],
  "title": "归燕"
 },
 {
  "id": 1845,
  "author": "杜甫",
  "paragraphs": [
   "亦知戍不返，秋至拭清砧。",
   "已近苦寒月，况经长别心。",
   "宁辞捣熨倦，一寄塞垣深。",
   "用尽闺中力，君听空外音。"
  ],
  "title": "捣衣"
 },
 {
  "id": 1846,
  "author": "杜甫",
  "paragraphs": [
   "促织甚微细，哀音何动人。",
   "草根吟不稳，床下夜相亲。",
   "久客得无泪，放妻难及晨。",
   "悲丝与急管，感激异天真。"
  ],
  "title": "促织"
 },
 {
  "id": 1847,
  "author": "杜甫",
  "paragraphs": [
   "幸因腐草出，敢近太阳飞。",
   "未足临书卷，时能点客衣。",
   "随风隔幔小，带雨傍林微。",
   "十月清霜重，飘零何处归。"
  ],
  "title": "萤火"
 },
 {
  "id": 1848,
  "author": "杜甫",
  "paragraphs": [
   "摧折不自守，秋风吹若何。",
   "暂时花戴雪，几处叶沈波。",
   "体弱春风早，丛长夜露多。",
   "江湖后摇落，亦恐岁蹉跎。"
  ],
  "title": "蒹葭"
 },
 {
  "id": 1849,
  "author": "杜甫",
  "paragraphs": [
   "青冥亦自守，软弱强扶持。",
   "味苦夏虫避，丛卑春鸟疑。",
   "轩墀曾不重，剪伐欲无辞。",
   "幸近幽人屋，霜根结在兹。"
  ],
  "title": "苦竹"
 },
 {
  "id": 1850,
  "author": "杜甫",
  "paragraphs": [
   "束薪已零落，瓠叶转萧疏。",
   "幸结白花了，宁辞青蔓除。",
   "秋虫声不去，暮雀意何如。",
   "寒事今牢落，人生亦有初。"
  ],
  "title": "除架"
 },
 {
  "id": 1851,
  "author": "杜甫",
  "paragraphs": [
   "秋蔬拥霜露，岂敢惜凋残。",
   "暮景数枝叶，天风吹汝寒。",
   "绿沾泥滓尽，香与岁时阑。",
   "生意春如昨，悲君白玉盘。"
  ],
  "title": "废畦"
 },
 {
  "id": 1852,
  "author": "杜甫",
  "paragraphs": [
   "夕峰来不近，每日报平安。",
   "塞上传光小，云边落点残。",
   "照秦通警急，过陇自艰难。",
   "闻道蓬莱殿，千门立马看。"
  ],
  "title": "夕烽"
 },
 {
  "id": 1853,
  "author": "杜甫",
  "paragraphs": [
   "清商欲尽奏，奏苦血沾衣。",
   "他日伤心极，征人白骨归。",
   "相逢恐恨过，故作发声微。",
   "不见秋云动，悲风稍稍飞。"
  ],
  "title": "秋笛"
 },
 {
  "id": 1854,
  "author": "杜甫",
  "paragraphs": [
   "带甲满天地，胡为君远行。",
   "亲朋尽一哭，鞍马去孤城。",
   "草木岁月晚，关河霜雪清。",
   "别离已昨日，因见古人情。"
  ],
  "title": "送远"
 },
 {
  "id": 1855,
  "author": "杜甫",
  "paragraphs": [
   "北庭送壮士，貔虎数尤多。",
   "精锐旧无敌，边隅今若何。",
   "妖氛拥白马，元帅待雕戈。",
   "莫守邺城下，斩鲸辽海波。"
  ],
  "title": "观兵"
 },
 {
  "id": 1856,
  "author": "杜甫",
  "paragraphs": [
   "河间尚征伐，汝骨在空城。",
   "从弟人皆有，终身恨不平。",
   "数金怜俊迈，总角爱聪明。",
   "而上三年土，春风草又生。"
  ],
  "title": "不归"
 },
 {
  "id": 1857,
  "author": "杜甫",
  "paragraphs": [
   "凉风起天末，君子意如何。",
   "鸿雁几时到，江湖秋水多。",
   "文章憎命达，魑魅喜人过。",
   "应共冤魂语，投诗赠汩罗。"
  ],
  "title": "天末忆李白"
 },
 {
  "id": 1858,
  "author": "杜甫",
  "paragraphs": [
   "空外一鸷鸟，河间双白鸥。",
   "飘飖搏击便，容易往来游。",
   "草露亦多湿，蛛丝仍未收。",
   "天机近人事，独立万端忧。"
  ],
  "title": "独立"
 },
 {
  "id": 1859,
  "author": "杜甫",
  "paragraphs": [
   "日落风亦起，城头鸟尾讹。",
   "黄云高未动，白水已扬波。",
   "羌妇语还哭，胡儿行且歌。",
   "将军别换马，夜出拥雕戈。"
  ],
  "title": "日暮"
 },
 {
  "id": 1860,
  "author": "杜甫",
  "paragraphs": [
   "翠柏苦犹食，晨霞高可餐。",
   "世人共卤莽，吾道属艰难。",
   "不爨井晨冻，无衣床夜寒。",
   "囊空恐羞涩，留得一钱看。"
  ],
  "title": "空囊"
 },
 {
  "id": 1861,
  "author": "杜甫",
  "paragraphs": [
   "乘尔亦已久，天寒关塞深。",
   "尘中老尽力，岁晚病伤心。",
   "毛骨岂殊众，驯良犹至今。",
   "物微意不浅，感动一沈吟。"
  ],
  "title": "病马"
 },
 {
  "id": 1862,
  "author": "杜甫",
  "paragraphs": [
   "致此自僻远，又非珠玉装。",
   "如何有奇怪，每夜吐光芒。",
   "虎气必腾趠，龙身宁久藏。",
   "风尘苦未息，持汝奉明王。"
  ],
  "title": "蕃剑"
 },
 {
  "id": 1863,
  "author": "杜甫",
  "paragraphs": [
   "Ｂ乱后碧井废，时清瑶殿深。",
   "铜缾未失水，百丈有哀音。",
   "侧想美人意，应非寒甃沈。",
   "蛟龙半缺落，犹得折黄金。"
  ],
  "title": "铜缾"
 },
 {
  "id": 1864,
  "author": "杜甫",
  "paragraphs": [
   "四镇富精锐，摧锋皆绝伦。",
   "还闻献士卒，足以静风尘。",
   "老马夜知道，苍鹰饥著人。",
   "临危经久战，用急始如神。"
  ],
  "title": "观安西兵过赴关中待命二首 一"
 },
 {
  "id": 1865,
  "author": "杜甫",
  "paragraphs": [
   "奇兵不在众，万马救中原。",
   "谈笑无河北，心肝奉至尊。",
   "孤云随杀气，飞鸟避辕门。",
   "竟日留欢乐，城池未觉喧。"
  ],
  "title": "观安西兵过赴关中待命二首 二"
 },
 {
  "id": 1866,
  "author": "杜甫",
  "paragraphs": [
   "弱水应无地，阳关已近天。",
   "今君渡沙碛，累月断人烟。",
   "好武宁论命，封侯不计年。",
   "马寒防失道，雪没锦鞍鞯。"
  ],
  "title": "送人从军"
 },
 {
  "id": 1867,
  "author": "杜甫",
  "paragraphs": [
   "清秋望不极，迢遰起曾阴。",
   "远水兼天净，孤城隐雾深。",
   "叶稀风更落，山迥日初沈。",
   "独鹤归何晚，昏鸦已满林。"
  ],
  "title": "野望"
 },
 {
  "id": 1868,
  "author": "杜甫",
  "paragraphs": [
   "多病秋风落，君来慰眼前。",
   "自闻茅屋趣，只想竹林眠。",
   "满谷山云起，侵篱涧水悬。",
   "嗣宗诸子侄，早觉仲容贤。"
  ],
  "title": "示侄佐"
 },
 {
  "id": 1869,
  "author": "杜甫",
  "paragraphs": [
   "山晚浮云合，归时恐路迷。",
   "涧寒人欲到，村黑鸟应栖。",
   "野客茅茨小，田家树木低。",
   "旧谙疏懒叔，须汝故相携。"
  ],
  "title": "佐还山后寄三首 一"
 },
 {
  "id": 1870,
  "author": "杜甫",
  "paragraphs": [
   "白露黄粱熟，分张素有期。",
   "已应舂得细，颇觉寄来迟。",
   "味岂同金菊，香宜配绿葵。",
   "老人佗日爱，正想滑流匙。"
  ],
  "title": "佐还山后寄三首 二"
 },
 {
  "id": 1871,
  "author": "杜甫",
  "paragraphs": [
   "几道泉浇圃，交横落慢坡。",
   "葳蕤秋叶少，隐映野云多。",
   "隔沼连香芰，通林带女萝。",
   "甚闻霜薤白，重惠意如何。"
  ],
  "title": "佐还山后寄三首 三"
 },
 {
  "id": 1872,
  "author": "杜甫",
  "paragraphs": [
   "人说南州路，山猿树树悬。",
   "举家闻若骇，为寄小如拳。",
   "预哂愁胡面，初调见马鞭。",
   "许求聪慧者，童稚捧应癫。"
  ],
  "title": "从人觅小胡孙许寄"
 },
 {
  "id": 1873,
  "author": "杜甫",
  "paragraphs": [
   "隐者柴门内，畦蔬绕舍秋。",
   "盈筐承露薤，不待致书求。",
   "束比青刍色，圆齐玉箸头。",
   "衰年关鬲冷，味煖幷无忧。"
  ],
  "title": "秋日阮隐居致薤三十束"
 },
 {
  "id": 1874,
  "author": "杜甫",
  "paragraphs": [
   "大雅何寥阔，斯人尚典刑。",
   "交期余潦倒，材力尔精灵。",
   "二子声同日，诸生困一经。",
   "文章开穾奥，迁擢润朝廷。",
   "旧好何由展，新诗更忆听。",
   "别来头幷白，相见眼终青。",
   "伊昔贫皆甚，同忧心不宁。",
   "栖遑分半菽，浩荡逐流萍。",
   "俗态犹猜忌，妖氛忽杳冥。",
   "独惭投汉阁，俱议哭秦庭。",
   "远蜀祗无补，囚梁亦固扃。",
   "华夷相混合，宇宙一膻腥。",
   "帝力收三统，天威总四溟。",
   "旧都俄望幸，清庙肃惟馨。",
   "杂种虽高垒，长驱甚建瓴。",
   "焚香淑景殿，涨水望云亭。",
   "法驾初还日，群公若会星。",
   "宫臣仍点染，柱史正零丁。",
   "官忝趋栖凤，朝回叹聚萤。",
   "唤人看腰袅，不嫁惜娉婷。",
   "掘剑知埋狱，提刀见发硎。",
   "侏儒应共饱，渔父忌偏醒。",
   "旅泊穷清渭，长吟望浊泾。",
   "羽书还似急，烽火未全停。",
   "师老资残寇，戎生及近坰。",
   "忠臣辞愤激，烈士涕飘零。",
   "上将盈边鄙，元勋溢鼎铭。",
   "仰思调玉烛，谁定握青萍。",
   "陇俗轻鹦鹉，原情类鹡鸰。",
   "秋风动关塞，高卧想仪行。"
  ],
  "title": "秦州见敕目薛三璩授司议郎毕四曜除监察与二子有故远喜迁官兼述索居凡三十韵"
 },
 {
  "id": 1875,
  "author": "杜甫",
  "paragraphs": [
   "故人何寂寞，今我独凄凉。",
   "老去才难尽，秋来兴甚长。",
   "物情尤可见，辞客未能忘。",
   "海内知名士，云端各异方。",
   "高岑殊缓步，沈鲍得同行。",
   "意惬关飞动，篇终接混茫。",
   "举天悲富骆，近代惜卢王。",
   "似尔官仍贵，前贤命可伤。",
   "诸侯非弃掷，半刺已翱翔。",
   "诗好几时见，书成无信将。",
   "男儿行处是，客子鬬身强。",
   "羁旅推贤圣，沈绵抵咎殃。",
   "三年犹疟疾，一鬼不销亡。",
   "隔日搜脂髓，增寒抱雪霜。",
   "徒然潜隙地，有腼屡鲜妆。",
   "何太龙钟极，于今出处妨。",
   "无钱居帝里，尽室在边疆。",
   "刘表虽遗恨，庞公至死藏。",
   "心微傍鱼鸟，肉瘦怯豺狼。",
   "陇草萧萧白，洮云片片黄。",
   "彭门剑阁外，虢略鼎湖旁。",
   "荆玉簪头冷，巴笺染翰光。",
   "乌麻蒸续晒，丹橘露应尝。",
   "岂异神仙宅，俱兼山水乡。",
   "竹斋烧药灶，花屿读书床。",
   "更得清新否，遥知对属忙。",
   "旧宫宁改汉，淳俗本归唐。",
   "济世宜公等，安贫亦士常。",
   "蚩尤终戮辱，胡羯漫猖狂。",
   "会待祅氛静，论文暂裹粮。"
  ],
  "title": "寄彭州高三十五使君适虢州岑二十七长史参三十韵"
 },
 {
  "id": 1876,
  "author": "杜甫",
  "paragraphs": [
   "衡岳啼猿里，巴州鸟道边。",
   "故人俱不利，谪宦两悠然。",
   "开辟乾坤正，荣枯雨露偏。",
   "长沙才子远，钓濑客星悬。",
   "忆昨趋行殿，殷忧捧御筵。",
   "讨胡愁李广，奉使待张骞。",
   "无复云台仗，虚修水战船。",
   "苍茫城七十，流落剑三千。",
   "画角吹秦晋，旄头俯涧瀍。",
   "小儒轻董卓，有识笑苻坚。",
   "浪作禽填海，那将血射天。",
   "万方思助顺，一鼓气无前。",
   "阴散陈仓北，晴熏太白巅。",
   "乱麻尸积卫，破竹势临燕。",
   "法驾还双阙，王师下八川。",
   "此时沾奉引，佳气拂周旋。",
   "貔虎开金甲，麒麟受玉鞭。",
   "侍臣谙入仗，厩马解登仙。",
   "花动朱楼雪，城凝碧树烟。",
   "衣冠心惨怆，故老泪潺湲。",
   "哭庙悲风急，朝正霁景鲜。",
   "月分梁汉米，春得水衡钱。",
   "内蘂繁于缬，宫莎软胜绵。",
   "恩荣同拜手，出入最随肩。",
   "晚著华堂醉，寒重绣被眠。",
   "辔齐兼秉烛，书枉满怀笺。",
   "每觉升元辅，深期列大贤。",
   "秉钧方咫尺，铩翮再聊翩。",
   "禁掖朋从改，微班性命全。",
   "青蒲甘受戮，白发竟谁怜。",
   "弟子贫原宪，诸生老伏虔。",
   "师资谦未达，乡党敬何先。",
   "旧好肠堪断，新愁眼欲穿。",
   "翠干危栈竹，红腻小湖莲。",
   "贾笔论孤愤，严诗赋几篇。",
   "定知深意苦，莫使众人传。",
   "贝锦无停织，朱丝有断弦。",
   "浦鸥防碎首，霜鹘不空拳。",
   "地僻昏炎瘴，山稠隘石泉。",
   "且将棋度日，应用酒为年。",
   "典郡终微眇，治中实弃捐。",
   "安排求傲吏，比兴展归田。",
   "去去才难得，苍苍理又玄。",
   "古人称逝矣，吾道卜终焉。",
   "陇外翻投迹，渔阳复控弦。",
   "笑为妻子累，甘与岁时迁。",
   "亲故行稀少，兵戈动接联。",
   "他乡饶梦寐，失侣自屯邅。",
   "多病加淹泊，长吟阻静便。",
   "如公尽雄俊，志在必腾骞。"
  ],
  "title": "寄岳州贾司马六丈巴州严八使君两阁老五十韵"
 },
 {
  "id": 1877,
  "author": "杜甫",
  "paragraphs": [
   "独卧蒿阳客，三违颍水春。",
   "艰难随老母，惨淡向时人。",
   "谢氏寻山屐，陶公漉酒巾。",
   "群凶弥宇宙，此物在风尘。",
   "历下辞姜被，关西得孟邻。",
   "早通交契密，晚接道流新。",
   "静者心多妙，先生艺绝伦。",
   "草书何太苦，诗兴不无神。",
   "曹植休前辈，张芝更后身。",
   "数篇吟可老，一字买堪贫。",
   "将恐曾防寇，深潜托所亲。",
   "宁闻倚门夕，尽力洁飧晨。",
   "疏懒为名误，驱驰丧我真。",
   "索居犹寂寞，相遇益悲辛。",
   "流转依边徼，逢迎念席珍。",
   "时来故旧少，乱后别离频。",
   "世祖修高庙，文公赏从臣。",
   "商山犹入楚，源水不离秦。",
   "存想青龙秘，骑行白鹿驯。",
   "耕岩非谷口，结草即河滨。",
   "肘后符应验，囊中药未陈。",
   "旅怀殊不惬，良觌渺无因。",
   "自古皆悲恨，浮生有屈伸。",
   "此邦今尚武，何处且依仁。",
   "鼓角凌天籁，关山信月轮。",
   "官场罗镇碛，贼火近洮岷。",
   "萧索论兵地，苍茫鬬将辰。",
   "大军多处所，余孽尚纷纶。",
   "高兴知笼鸟，斯文起获麟。",
   "穷秋正摇落，回首望松筠。"
  ],
  "title": "寄张十二山人彪三十韵"
 },
 {
  "id": 1878,
  "author": "杜甫",
  "paragraphs": [
   "昔年有狂客，号尔谪仙人。",
   "笔落惊风雨，诗成泣鬼神。",
   "声名从此大，汩没一朝伸。",
   "文彩承殊渥，流传必绝伦。",
   "龙舟移櫂晚，兽锦夺袍新。",
   "白日来深殿，青云满后尘。",
   "乞归优诏许，遇我宿心亲。",
   "未负幽栖志，兼全宠辱身。",
   "剧谈怜野逸，嗜酒见天真。",
   "醉舞梁园夜，行歌泗水春。",
   "才高心不展，道屈善无邻。",
   "处士祢衡俊，诸生原宪贫。",
   "稻粱求未足，薏苡谤何频。",
   "五岭炎蒸地，三危放逐臣。",
   "几年遭𫛳鸟，独泣向麒麟。",
   "苏武先还汉，黄公岂事秦。",
   "楚筵辞醴日，梁狱上书辰。",
   "已用当时法，谁将此义陈。",
   "老吟秋月下，病起暮江滨。",
   "莫怪恩波隔，乘槎与问津。"
  ],
  "title": "寄李十二白二十韵"
 },
 {
  "id": 1879,
  "author": "杜甫",
  "paragraphs": [
   "丞相祠堂何处寻，锦官城外柏森森。",
   "映堦碧草自春色，隔叶黄鹂空好音。",
   "三顾频烦天下计，两朝开济老臣心。",
   "出师未捷身先死，长使英雄泪满襟。"
  ],
  "title": "蜀相"
 },
 {
  "id": 1880,
  "author": "杜甫",
  "paragraphs": [
   "浣花流水水西头，主人为卜林塘幽。",
   "已知出郭少尘事，更有澄江销客愁。",
   "无数蜻蜓齐上下，一双㶉𫛶对沈浮。",
   "东行万里堪乘兴，须向山阴上小舟。"
  ],
  "title": "卜居"
 },
 {
  "id": 1881,
  "author": "杜甫",
  "paragraphs": [
   "一室他乡远，空林暮景悬。",
   "正愁闻塞笛，独立见江船。",
   "巴蜀来多病，荆蛮去几年。",
   "应同王粲宅，留井岘山前。"
  ],
  "title": "一室"
 },
 {
  "id": 1882,
  "author": "杜甫",
  "paragraphs": [
   "南京西浦道，四月熟黄梅。",
   "湛湛长江去，冥冥细雨来。",
   "茅茨疏易湿，云雾密难开。",
   "竟日蛟龙喜，盘涡与岸回。"
  ],
  "title": "梅雨"
 },
 {
  "id": 1883,
  "author": "杜甫",
  "paragraphs": [
   "锦里烟尘外，江村八九家。",
   "圆荷浮小叶，细麦落轻花。",
   "卜宅从兹老，为农去国赊。",
   "远惭句漏令，不得问丹砂。"
  ],
  "title": "为农"
 },
 {
  "id": 1884,
  "author": "杜甫",
  "paragraphs": [
   "幽栖地僻经过少，老病人扶再拜难。",
   "岂有文章惊海内，漫劳车马驻江干。",
   "竟日淹留佳客坐，百年麤粝腐儒餐。",
   "不嫌野外无供给，乘兴还来看药栏。"
  ],
  "title": "有客"
 },
 {
  "id": 1885,
  "author": "杜甫",
  "paragraphs": [
   "万里桥西一，草堂，百花潭水即沧浪。",
   "风含翠筿娟娟静，雨裛红蕖冉冉香。",
   "厚禄故人书断绝，恒饥稚子色凄凉。",
   "欲填沟壑唯疏放，自笑狂夫老更狂。"
  ],
  "title": "狂夫"
 },
 {
  "id": 1886,
  "author": "杜甫",
  "paragraphs": [
   "患气经时久，临江卜宅新。",
   "喧卑方避俗，疏快颇宜人。",
   "有客过茅宇，呼儿正葛巾。",
   "自锄稀菜甲，小摘为情亲。"
  ],
  "title": "宾至"
 },
 {
  "id": 1887,
  "author": "杜甫",
  "paragraphs": [
   "客里何迁次，江边正寂寥。",
   "肯来寻一老，愁破是今朝。",
   "忧我营茅栋，携钱过野桥。",
   "他乡唯表弟，还往莫辞遥。"
  ],
  "title": "王十五司马弟出郭相访兼遗营茅屋赀"
 },
 {
  "id": 1888,
  "author": "杜甫",
  "paragraphs": [
   "背郭堂成荫白茅，缘江路熟俯青郊。",
   "桤林碍日吟风叶，笼竹和烟滴露梢。",
   "暂止飞乌将数子，频来语燕定新巢。",
   "旁人错比扬雄宅，懒惰无心作解嘲。"
  ],
  "title": "堂成"
 },
 {
  "id": 1889,
  "author": "杜甫",
  "paragraphs": [
   "田舍清江曲，柴门古道旁。",
   "草深迷市井，地僻懒衣裳。",
   "榉柳枝枝弱，枇杷树树香。",
   "鸬鹚西日照，晒翅满鱼梁。"
  ],
  "title": "田舍"
 },
 {
  "id": 1890,
  "author": "杜甫",
  "paragraphs": [
   "南京久客耕南亩，北望伤神坐北窗。",
   "昼引老妻乘小艇，晴看稚子浴清江。",
   "俱飞蛱蝶元相逐，并蒂芙蓉本自双。",
   "茗饮蔗浆携所有，瓷罂无谢玉为缸。"
  ],
  "title": "进艇"
 },
 {
  "id": 1891,
  "author": "杜甫",
  "paragraphs": [
   "时出碧鸡坊，西郊向草堂。",
   "市桥官柳细，江路野梅香。",
   "傍架齐书帙，看题减药囊。",
   "无人觉来往，疏懒意何长。"
  ],
  "title": "西郊"
 },
 {
  "id": 1892,
  "author": "杜甫",
  "paragraphs": [
   "苦忆荆州醉司马，谪官樽俎定常开。",
   "九江日落醒何处，一柱观头眠几回。",
   "可怜怀抱向人尽，欲问平安无使来。",
   "故凭锦水将双泪，好过瞿塘滟滪堆。"
  ],
  "title": "所思"
 },
 {
  "id": 1893,
  "author": "杜甫",
  "paragraphs": [
   "清江一曲抱村流，长夏江村事事幽。",
   "自去自来堂上燕，相亲相近水中鸥。",
   "老妻画纸为碁局，稚子敲针作钓钩。",
   "多病所须唯药物，微躯此外更何求。"
  ],
  "title": "江村"
 },
 {
  "id": 1894,
  "author": "杜甫",
  "paragraphs": [
   "江涨柴门外，儿童报急流。",
   "下床高数尺，倚杖没中洲。",
   "细动迎风燕，轻摇逐浪鸥。",
   "渔人萦小楫，容易拔船头。"
  ],
  "title": "江涨"
 },
 {
  "id": 1895,
  "author": "杜甫",
  "paragraphs": [
   "野老篱前江岸回，柴门不正逐江开。",
   "渔人网集澄潭下，贾客船随返照来。",
   "长路关心悲剑阁，片云何意傍琴台。",
   "王师未报收东郡，城阙秋生画角哀。"
  ],
  "title": "野老"
 },
 {
  "id": 1896,
  "author": "杜甫",
  "paragraphs": [
   "京洛云山外，音书静不来。",
   "神交作赋客，力尽望乡台。",
   "衰疾江边卧，亲朋日暮回。",
   "白鸥元水宿，何事有余哀。"
  ],
  "title": "云山"
 },
 {
  "id": 1897,
  "author": "杜甫",
  "paragraphs": [
   "干戈犹未定，弟妹各何之。",
   "拭泪沾襟血，梳头满面丝。",
   "地卑荒野大，天远暮江迟。",
   "衰疾那能久，应无见汝时。"
  ],
  "title": "遣兴"
 },
 {
  "id": 1898,
  "author": "杜甫",
  "paragraphs": [
   "明府岂辞满，藏身方告劳。",
   "青钱买野竹，白帻岸江皋。",
   "爱酒晋山简，能诗何水曹。",
   "时来访老疾，步屧到蓬蒿。"
  ],
  "title": "北邻"
 },
 {
  "id": 1899,
  "author": "杜甫",
  "paragraphs": [
   "锦里先生乌角巾，园收芋粟不全贫。",
   "惯看宾客儿童喜，得食阶除鸟雀驯。",
   "秋水才深四五尺，野航恰受两三人。",
   "白沙翠竹江村暮，相对柴门月色新。"
  ],
  "title": "南邻"
 },
 {
  "id": 1900,
  "author": "杜甫",
  "paragraphs": [
   "霜露晚凄凄，高天逐望低。",
   "远烟盐井上，斜景雪峰西。",
   "故国犹兵马，他乡亦鼓鼙。",
   "江城今夜客，还与旧乌啼。"
  ],
  "title": "出郭"
 },
 {
  "id": 1901,
  "author": "杜甫",
  "paragraphs": [
   "相近竹参差，相过人不知。",
   "幽花欹满树，小水细通池。",
   "归客村非远，残樽席更移。",
   "看君多道气，从此数追随。"
  ],
  "title": "过南邻朱山人水亭"
 },
 {
  "id": 1902,
  "author": "杜甫",
  "paragraphs": [
   "洛城一别四千里，胡骑长驱五六年。",
   "草木变衰行剑外，兵戈阻绝老江边。",
   "思家步月清宵立，忆弟看云白日眠。",
   "闻道河阳近乘胜，司徒急为破幽燕。"
  ],
  "title": "恨别"
 },
 {
  "id": 1903,
  "author": "杜甫",
  "paragraphs": [
   "朝野欢娱后，乾坤震荡中。",
   "相随万里日，总作白头翁。",
   "岁晚仍分袂，江边更转蓬。",
   "勿云俱异域，饮啄几回同。"
  ],
  "title": "寄贺兰铦"
 },
 {
  "id": 1904,
  "author": "杜甫",
  "paragraphs": [
   "五岭皆炎热，宜人独桂林。",
   "梅花万里外，雪片一冬深。",
   "闻此宽相忆，为邦复好音。",
   "江边送孙楚，远附白头吟。"
  ],
  "title": "寄杨五桂州谭"
 },
 {
  "id": 1905,
  "author": "杜甫",
  "paragraphs": [
   "分手开元末，连年绝尺书。",
   "江山且相见，戎马未安居。",
   "剑外官人冷，关中驿骑疏。",
   "轻舟下吴会，主簿意何如。"
  ],
  "title": "逢唐兴刘主簿弟"
 },
 {
  "id": 1906,
  "author": "杜甫",
  "paragraphs": [
   "何限倚山木，吟诗秋叶黄。",
   "蝉声集古寺，鸟影度寒塘。",
   "风物悲游子，登临忆侍郎。",
   "老夫贪佛日，随意宿僧房。"
  ],
  "title": "和裴迪登新津寺寄王侍郎"
 },
 {
  "id": 1907,
  "author": "杜甫",
  "paragraphs": [
   "叶县郎官宰，周南太史公。",
   "神仙才有数，流落意无穷。",
   "骥病思偏秣，鹰愁怕苦笼。",
   "看君用高义，耻与万人同。"
  ],
  "title": "敬简王明府"
 },
 {
  "id": 1908,
  "author": "杜甫",
  "paragraphs": [
   "甲子西南异，冬来只薄寒。",
   "江云何夜尽，蜀雨几时干。",
   "行李须相问，穷愁岂有宽。",
   "君听鸿雁响，恐致稻粱难。"
  ],
  "title": "重简王明府"
 },
 {
  "id": 1909,
  "author": "杜甫",
  "paragraphs": [
   "苍生未苏息，胡马半乾坤。",
   "议在云台上，谁扶黄屋尊。",
   "建都分魏阙，下韶辟荆门。",
   "恐失东人望，其如西极存。",
   "时危当雪耻，计大岂轻论。",
   "虽倚三阶正，终愁万国翻。",
   "牵裾恨不死，漏网荷殊恩。",
   "永负汉庭哭，遥怜湘水魂。",
   "穷冬客江剑，随事有田园。",
   "风断青蒲节，霜埋翠竹根。",
   "衣冠空穰穰，关辅久昏昏。",
   "愿枉长安日，光辉照北原。"
  ],
  "title": "建都十二韵"
 },
 {
  "id": 1910,
  "author": "杜甫",
  "paragraphs": [
   "岁暮远为客，边隅还用兵。",
   "烟尘犯雪岭，鼓角动江城。",
   "天地日流血，朝廷谁请缨。",
   "济时敢爱死，寂寞壮心惊。"
  ],
  "title": "岁暮"
 },
 {
  "id": 1911,
  "author": "杜甫",
  "paragraphs": [
   "东阁官梅动诗兴，还如何逊在扬州。",
   "此时对雪遥相忆，送客逢春可自由。",
   "幸不折来伤岁暮，若为看去乱乡愁。",
   "江边一树垂垂发，朝夕催人自白头。"
  ],
  "title": "和裴迪登蜀州东亭送客逢早梅相忆见寄"
 },
 {
  "id": 1912,
  "author": "杜甫",
  "paragraphs": [
   "将军胆气雄，臂悬两角弓。",
   "缠结青骢马，出入锦城中。",
   "时危未授钺，势屈难为功。",
   "宾客满堂上，何人高义同。"
  ],
  "title": "寄赠王十将军承俊"
 },
 {
  "id": 1913,
  "author": "杜甫",
  "paragraphs": [
   "暮倚高楼对雪峰，僧来不语自鸣钟。",
   "孤城返照红将敛，近市浮烟翠且重。",
   "多病独愁常閴寂，故人相见未从容。",
   "知君苦思缘诗瘦，大向交游万事慵。"
  ],
  "title": "暮登四安寺钟楼寄裴十"
 },
 {
  "id": 1914,
  "author": "杜甫",
  "paragraphs": [
   "久客宜旋斾，兴王未息戈。",
   "蜀星阴见少，江雨夜闻多。",
   "百万传深入，寰区望匪它。",
   "司徒下燕赵，收取旧山河。"
  ],
  "title": "散愁二首 一"
 },
 {
  "id": 1915,
  "author": "杜甫",
  "paragraphs": [
   "闻道幷州镇，尚书训士齐。",
   "几时通蓟北，当日报关西。",
   "恋阙丹心破，沾衣皓首啼。",
   "老魂招不得，归路恐长迷。"
  ],
  "title": "散愁二首 二"
 },
 {
  "id": 1916,
  "author": "杜甫",
  "paragraphs": [
   "力疾坐清晓，来时悲早春。",
   "转添愁伴客，更觉老随人。",
   "红入桃花嫩，青归柳叶新。",
   "望乡应未已，四海尚风尘。"
  ],
  "title": "奉酬李都督表丈早春作"
 },
 {
  "id": 1917,
  "author": "杜甫",
  "paragraphs": [
   "舍南舍北皆春水，但见群鸥日日来。",
   "花径不曾缘客扫，蓬门今始为君开。",
   "盘餐市远无兼味，樽酒家贫只旧醅。",
   "肯与邻翁相对饮，隔篱呼取尽余杯。"
  ],
  "title": "客至"
 },
 {
  "id": 1918,
  "author": "杜甫",
  "paragraphs": [
   "啭枝黄鸟近，泛渚白鸥轻。",
   "一径野花落，孤村春水生。",
   "衰年催酿黍，细雨更移橙。",
   "渐喜交游绝，幽居不用名。"
  ],
  "title": "遣意二首 一"
 },
 {
  "id": 1919,
  "author": "杜甫",
  "paragraphs": [
   "檐影微微落，津流脉脉斜。",
   "野船明细火，宿雁聚圆沙。",
   "云掩初弦月，香传小树花。",
   "邻人有美酒，稚子夜能赊。"
  ],
  "title": "遣意二首 二"
 },
 {
  "id": 1920,
  "author": "杜甫",
  "paragraphs": [
   "野日荒荒白，春流泯泯清。",
   "渚蒲随地有，村径逐门成。",
   "只作披衣惯，常从漉酒生。",
   "眼前无俗物，多病也身轻。"
  ],
  "title": "漫成二首 一"
 },
 {
  "id": 1921,
  "author": "杜甫",
  "paragraphs": [
   "江皋已仲春，花下复清晨。",
   "仰面贪看鸟，回头错应人。",
   "读书难字过，对酒满壶频。",
   "近识峨眉老，知予懒是真。"
  ],
  "title": "漫成二首 二"
 },
 {
  "id": 1922,
  "author": "杜甫",
  "paragraphs": [
   "好雨知时节，当春乃发生。",
   "随风潜入夜，润物细无声。",
   "野径云俱黑，江船火独明。",
   "晓看红湿处，花重锦官城。"
  ],
  "title": "春夜喜雨"
 },
 {
  "id": 1923,
  "author": "杜甫",
  "paragraphs": [
   "三月桃花浪，江流复旧痕。",
   "朝来没沙尾，碧色动柴门。",
   "接缕垂芳饵，连筒灌小园。",
   "已添无数鸟，争浴故相喧。"
  ],
  "title": "春水"
 },
 {
  "id": 1924,
  "author": "杜甫",
  "paragraphs": [
   "二月六夜春水生。",
   "门前小滩浑欲平，鸬鹚㶉𫛶莫漫喜。",
   "吾与汝曹俱眼明。"
  ],
  "title": "春水生二绝 一"
 },
 {
  "id": 1925,
  "author": "杜甫",
  "paragraphs": [
   "一夜水高二尺强，数日不可更禁当。",
   "南市津头有船卖，无钱即买系篱旁。"
  ],
  "title": "春水生二绝 二"
 },
 {
  "id": 1926,
  "author": "杜甫",
  "paragraphs": [
   "坦腹江亭暖，长吟野望时。",
   "水流心不竞，云在意俱迟。",
   "寂寂春将晚，欣欣物自私。",
   "故林归未得，排闷强裁诗。"
  ],
  "title": "江亭"
 },
 {
  "id": 1927,
  "author": "杜甫",
  "paragraphs": [
   "萧萧风色暮，江头人不行。",
   "村舂雨外急，邻火夜深明。",
   "胡羯何多难，渔樵寄此生。",
   "中原有兄弟，万里正含情。"
  ],
  "title": "村夜"
 },
 {
  "id": 1928,
  "author": "杜甫",
  "paragraphs": [
   "春来常早起，幽事颇相关。",
   "帖石防𬯎岸，开林出远山。",
   "一丘藏曲折，缓步有跻攀。",
   "童仆来城市，瓶中得酒还。"
  ],
  "title": "早起"
 },
 {
  "id": 1929,
  "author": "杜甫",
  "paragraphs": [
   "花飞有底急，老去愿春迟。",
   "可惜欢娱地，都非少壮时。",
   "宽心应是酒，遣兴莫过诗。",
   "此意陶潜解，吾生后汝期。"
  ],
  "title": "可惜"
 },
 {
  "id": 1930,
  "author": "杜甫",
  "paragraphs": [
   "落日在帘钩，溪边春事幽。",
   "芳菲缘岸圃，樵爨倚滩舟。",
   "啅雀争枝坠，飞虫满院游。",
   "浊醪谁造汝，一酌散千忧。"
  ],
  "title": "落日"
 },
 {
  "id": 1931,
  "author": "杜甫",
  "paragraphs": [
   "步屦深林晚，开樽独酌迟。",
   "仰蜂黏落絮，行蚁上枯梨。",
   "薄劣惭真隐，幽偏得自怡。",
   "本无轩冕意，不是傲当时。"
  ],
  "title": "独酌"
 },
 {
  "id": 1932,
  "author": "杜甫",
  "paragraphs": [
   "整履步青芜，荒庭日欲晡。",
   "芹泥随燕觜，花蘂上蜂须。",
   "把酒从衣湿，吟诗信杖扶。",
   "敢论才见忌，实有醉如愚。"
  ],
  "title": "徐步"
 },
 {
  "id": 1933,
  "author": "杜甫",
  "paragraphs": [
   "寒食江村路，风花高下飞。",
   "汀烟轻冉冉，竹日静晖晖。",
   "田父要皆去，邻家闹不违。",
   "地偏相识尽，鸡犬亦忘归。"
  ],
  "title": "寒食"
 },
 {
  "id": 1934,
  "author": "杜甫",
  "paragraphs": [
   "柟树色冥冥，江边一盖青。",
   "近根开药圃，接叶制茅亭。",
   "落景阴犹合，微风韵可听。",
   "寻常绝醉困，卧此片时醒。"
  ],
  "title": "高柟"
 },
 {
  "id": 1935,
  "author": "杜甫",
  "paragraphs": [
   "独绕虚斋径，常持小斧柯。",
   "幽阴成颇杂，恶木剪还多。",
   "枸杞因吾有，鸡栖奈汝何。",
   "方知不材者，生长漫婆娑。"
  ],
  "title": "恶树"
 },
 {
  "id": 1936,
  "author": "杜甫",
  "paragraphs": [
   "蜀王将此镜，送死置空山。",
   "冥寞怜香骨，提携近玉颜。",
   "众妃无复叹，千骑亦虚还。",
   "独有伤心石，埋轮月宇间。"
  ],
  "title": "石镜"
 },
 {
  "id": 1937,
  "author": "杜甫",
  "paragraphs": [
   "茂陵多病后，尚爱卓文君。",
   "酒肆人间世，琴台日暮云。",
   "野花留宝靥，蔓草见罗裙。",
   "归凤求皇意，寥寥不复闻。"
  ],
  "title": "琴台"
 },
 {
  "id": 1938,
  "author": "杜甫",
  "paragraphs": [
   "故人南郡去，去索作碑钱。",
   "本卖文为活，翻令室倒悬。",
   "荆扉深蔓草，土锉冷疏烟。",
   "老罢休无赖，归来省醉眠。"
  ],
  "title": "闻斛斯六官未归"
 },
 {
  "id": 1939,
  "author": "杜甫",
  "paragraphs": [
   "野寺江天豁，山扉花竹幽。",
   "诗应有神助，吾得及春游。",
   "径石相萦带，川云自去留。",
   "禅枝宿众鸟，漂转暮归愁。"
  ],
  "title": "游修觉寺"
 },
 {
  "id": 1940,
  "author": "杜甫",
  "paragraphs": [
   "寺忆新游处，桥怜再渡时。",
   "江山如有待，花柳更无私。",
   "野润烟光薄，沙暄日色迟。",
   "客愁全为减，舍此复何之。"
  ],
  "title": "后游"
 },
 {
  "id": 1941,
  "author": "杜甫",
  "paragraphs": [
   "望极春城上，开筵近鸟巢。",
   "白花檐外朵，青柳槛前梢。",
   "池水观为政，厨烟觉远庖。",
   "西川供客眼，唯有此江郊。"
  ],
  "title": "题新津北桥楼"
 },
 {
  "id": 1942,
  "author": "杜甫",
  "paragraphs": [
   "江发蛮夷涨，山添雨雪流。",
   "大声吹地转，高浪蹴天浮。",
   "鱼鳖为人得，蛟龙不自谋。",
   "轻帆好去便，吾道付沧洲。"
  ],
  "title": "江涨"
 },
 {
  "id": 1943,
  "author": "杜甫",
  "paragraphs": [
   "村晚惊风度，庭幽过雨沾。",
   "夕阳薰细草，江色映疏帘。",
   "书乱谁能帙，杯干可自添。",
   "时闻有余论，未怪老夫潜。"
  ],
  "title": "晚晴"
 },
 {
  "id": 1944,
  "author": "杜甫",
  "paragraphs": [
   "凉气晚萧萧，江云乱眼飘。",
   "风鸳藏近渚，雨燕集深条。",
   "黄绮终辞汉，巢由不见尧。",
   "草堂樽酒在，幸得过清朝。"
  ],
  "title": "朝雨"
 },
 {
  "id": 1945,
  "author": "杜甫",
  "paragraphs": [
   "为人性僻耽佳句，语不惊人死不休。",
   "老去诗篇浑漫兴，春来花鸟莫深愁。",
   "新添水槛供垂钓，故著浮槎替入舟。",
   "焉得思如陶谢手，令渠述作与同游。"
  ],
  "title": "江上值水如海势聊短述"
 },
 {
  "id": 1946,
  "author": "杜甫",
  "paragraphs": [
   "故人亦流落，高义动乾坤。",
   "何日通燕塞，相看老蜀门。",
   "东行应暂别，北望苦销魂。",
   "凛凛悲秋意，非君谁与论。"
  ],
  "title": "送裴五赴东川"
 },
 {
  "id": 1947,
  "author": "杜甫",
  "paragraphs": [
   "老耻妻孥笑，贫嗟出入劳。",
   "客情投异县，诗态忆吾曹。",
   "东郭沧江合，西山白雪高。",
   "文章差底病，回首兴滔滔。"
  ],
  "title": "赴青城县出成都寄陶王二少尹"
 },
 {
  "id": 1948,
  "author": "杜甫",
  "paragraphs": [
   "百年已过半，秋至转饥寒。",
   "为问彭州牧，何时救急难。"
  ],
  "title": "因崔五侍御寄高彭州"
 },
 {
  "id": 1949,
  "author": "杜甫",
  "paragraphs": [
   "野桥齐度马，秋望转悠哉。",
   "竹覆青城合，江从灌口来。",
   "入村樵径引，尝果栗皱开。",
   "落尽高天日，幽人未遣回。"
  ],
  "title": "野望因过常少仙"
 },
 {
  "id": 1950,
  "author": "杜甫",
  "paragraphs": [
   "近闻宽法离新州，想见怀归尚百忧。",
   "逐客虽皆万里去，悲君已是十年流。",
   "干戈况复尘随眼，鬓发还应雪满头。"
  ],
  "title": "寄杜位"
 },
 {
  "id": 1951,
  "author": "杜甫",
  "paragraphs": [
   "当代论才子，如公复几人。",
   "骅骝开道路，鹰隼出风尘。",
   "行色秋将晚，交情老更亲。",
   "天涯喜相见，披豁对吾真。"
  ],
  "title": "奉简高三十五使君"
 },
 {
  "id": 1952,
  "author": "杜甫",
  "paragraphs": [
   "兵戈不见老莱衣，叹息人间万事非。",
   "我已无家寻弟妹，君今何处访庭闱。",
   "黄牛峡静滩声转，白马江寒树影稀。",
   "此别应须各努力，故乡犹恐未同归。"
  ],
  "title": "送韩十四江东觐省"
 },
 {
  "id": 1953,
  "author": "杜甫",
  "paragraphs": [
   "古寺僧牢落，空房客寓居。",
   "故人供禄米，邻舍与园蔬。",
   "双树容听法，三车肯载书。",
   "草玄吾岂敢，赋或似相如。"
  ],
  "title": "酬高使君相赠"
 },
 {
  "id": 1954,
  "author": "杜甫",
  "paragraphs": [
   "荒村建子月，独树老夫家。",
   "雾里江船渡，风前径竹斜。",
   "寒鱼依密藻，宿鹭起圆沙。",
   "蜀酒禁愁得，无钱何处赊。"
  ],
  "title": "草堂即事"
 },
 {
  "id": 1955,
  "author": "杜甫",
  "paragraphs": [
   "有客骑骢马，江边问草堂。",
   "远寻留药价，惜别到文场。",
   "入幕旌旗动，归轩锦绣香。",
   "时应念衰疾，书疏及沧浪。"
  ],
  "title": "魏十四侍御就弊庐相别"
 },
 {
  "id": 1956,
  "author": "杜甫",
  "paragraphs": [
   "晚景孤村僻，行军数骑来。",
   "交新徒有喜，礼厚愧无才。",
   "赏静怜云竹，忘归步月台。",
   "何当看花蘂，欲发照江梅。"
  ],
  "title": "徐九少尹见过"
 },
 {
  "id": 1957,
  "author": "杜甫",
  "paragraphs": [
   "暂往比邻去，空闻二妙归。",
   "幽栖诚简略，衰白已光辉。",
   "野外贫家远，村中好客稀。",
   "论文或不愧，肯重款柴扉。"
  ],
  "title": "范二员外邈吴十侍御郁特枉驾阙展待聊寄此"
 },
 {
  "id": 1958,
  "author": "杜甫",
  "paragraphs": [
   "老夫卧稳朝慵起，白屋寒多暖始开。",
   "江鹳巧当幽径浴，邻鸡还过短墙来。",
   "绣衣屡许携家酝，皂盖能忘折野梅。",
   "戏假霜威促山简，须成一醉习池回。"
  ],
  "title": "王十七侍御抡许携酒至草堂奉寄此诗便请邀高三十五使君同到"
 },
 {
  "id": 1959,
  "author": "杜甫",
  "paragraphs": [
   "卧病荒郊远，通行小径难。",
   "故人能领客，携酒重相看。",
   "自愧无鲑菜，空烦卸马鞍。",
   "移樽劝山简，头白恐风寒。"
  ],
  "title": "王竟携酒高亦同过共用寒字"
 },
 {
  "id": 1960,
  "author": "杜甫",
  "paragraphs": [
   "伐竹为桥结构同，褰裳不涉往来通。",
   "天寒白鹤归华表，日落青龙见水中。",
   "顾我老非题柱客，知君才是济川功。",
   "合欢却笑千年事，驱石何时到海东。"
  ],
  "title": "陪李七司马皂江上观造竹桥即日成往来之人免冬寒入水聊题短作简李公二首 一"
 },
 {
  "id": 1961,
  "author": "杜甫",
  "paragraphs": [
   "把烛成桥夜，回舟坐客时。",
   "天高云去尽，江迥月来迟。",
   "衰谢多扶病，招邀屡有期。",
   "异方乘此兴，乐罢不无悲。"
  ],
  "title": "陪李七司马皂江上观造竹桥即日成往来之人免冬寒入水聊题短作简李公二首 二"
 },
 {
  "id": 1962,
  "author": "杜甫",
  "paragraphs": [
   "向来江上手纷纷，三日成功事出群。",
   "已传童子骑青竹，总拟桥东待使君。"
  ],
  "title": "李司马桥了承高使君自成都回"
 },
 {
  "id": 1963,
  "author": "杜甫",
  "paragraphs": [
   "莫笑田家老瓦盆，自从盛酒长儿孙。",
   "倾银注瓦惊人眼，共醉终同卧竹根。"
  ],
  "title": "少年行二首 一"
 },
 {
  "id": 1964,
  "author": "杜甫",
  "paragraphs": [
   "巢燕养雏浑去尽，江花结子已无多。",
   "黄衫年少来宜数，不见堂前东逝波。"
  ],
  "title": "少年行二首 二"
 },
 {
  "id": 1965,
  "author": "杜甫",
  "paragraphs": [
   "西蜀樱桃也自红，野人相赠满筠笼。",
   "数回细写愁仍破，万颗匀圆讶许同。",
   "忆昨赐沾门下省，退朝擎出大明宫。",
   "金盘玉箸无消息，此日尝新任转蓬。"
  ],
  "title": "野人送朱樱"
 },
 {
  "id": 1966,
  "author": "杜甫",
  "paragraphs": [
   "百宝装腰带，真珠络臂鞲。",
   "笑时花近眼，舞罢锦缠头。"
  ],
  "title": "即事"
 },
 {
  "id": 1967,
  "author": "杜甫",
  "paragraphs": [
   "锦城丝管日纷纷，半入江风半入云。",
   "此曲秪应天上有，人间能得几回闻。"
  ],
  "title": "赠花卿"
 },
 {
  "id": 1968,
  "author": "杜甫",
  "paragraphs": [
   "马上谁家薄媚郎，临堦下马坐人床。",
   "不通姓字麤豪甚，指点银瓶索酒尝。"
  ],
  "title": "少年行"
 },
 {
  "id": 1969,
  "author": "杜甫",
  "paragraphs": [
   "简易高人意，匡床竹火炉。",
   "寒天留远客，碧海挂新图。",
   "虽对连山好，贪看绝岛孤。",
   "群仙不愁思，冉冉下蓬壶。"
  ],
  "title": "观李固请司马弟山水图三首 一"
 },
 {
  "id": 1970,
  "author": "杜甫",
  "paragraphs": [
   "方丈浑连水，天台总映云。",
   "人间长见画，老去恨空闻。",
   "范蠡舟偏小，王乔鹤不群。",
   "此生随万物，何路出尘氛。"
  ],
  "title": "观李固请司马弟山水图三首 二"
 },
 {
  "id": 1971,
  "author": "杜甫",
  "paragraphs": [
   "高浪垂翻屋，崩崖欲压床。",
   "野桥分子细，沙岸绕微茫。",
   "红浸珊瑚短，青悬薜荔长。",
   "浮查并坐得，仙老暂相将。"
  ],
  "title": "观李固请司马弟山水图三首 三"
 },
 {
  "id": 1972,
  "author": "杜甫",
  "paragraphs": [
   "小径升堂旧不斜，五株桃树亦从遮。",
   "高秋总𫗪贫人实，来岁还舒满眼花。",
   "帘户每宜通乳燕，儿童莫信打慈鸦。",
   "寡妻群盗非今日，天下车书正一家。"
  ],
  "title": "题桃树"
 },
 {
  "id": 1973,
  "author": "杜甫",
  "paragraphs": [
   "奉乞桃栽一百根，春前为送浣花村。",
   "河阳县里虽无数，濯锦江边未满园。"
  ],
  "title": "萧八明府堤处觅桃栽"
 },
 {
  "id": 1974,
  "author": "杜甫",
  "paragraphs": [
   "华轩蔼蔼他年到，绵竹亭亭出县高。",
   "江上舍前无此物，幸分苍翠拂波涛。"
  ],
  "title": "从韦二明府续处觅绵竹"
 },
 {
  "id": 1975,
  "author": "杜甫",
  "paragraphs": [
   "草堂堑西无树林，非子谁复见幽心。",
   "饱闻桤木三年大，与致溪边十亩阴。"
  ],
  "title": "凭何十一少府邕觅桤木栽"
 },
 {
  "id": 1976,
  "author": "杜甫",
  "paragraphs": [
   "落落出群非榉柳，青青不朽岂杨梅。",
   "欲存老盖千年意，为觅霜根数寸栽。"
  ],
  "title": "凭韦少府班觅松树子"
 },
 {
  "id": 1977,
  "author": "杜甫",
  "paragraphs": [
   "大邑烧瓷轻且坚，扣如哀玉锦城传。",
   "君家白碗胜霜雪，急送茅斋也可怜。"
  ],
  "title": "又于韦处乞大邑瓷碗"
 },
 {
  "id": 1978,
  "author": "杜甫",
  "paragraphs": [
   "草堂少花今欲栽，不问绿李与黄梅。",
   "石笋街中却归去，果园坊里为求来。"
  ],
  "title": "诣徐卿觅果栽"
 },
 {
  "id": 1979,
  "author": "杜甫",
  "paragraphs": [
   "生死论交地，何由见一人。",
   "悲君随燕雀，薄宦走风尘。",
   "绵谷元通汉，沱江不向秦。",
   "五陵花满眼，传语故乡春。"
  ],
  "title": "赠别何邕"
 },
 {
  "id": 1980,
  "author": "杜甫",
  "paragraphs": [
   "戎马交驰际，柴门老病身。",
   "把君诗过日，念此别惊神。",
   "地阔峨眉晚，天高岘首春。",
   "为于耆旧内，试觅姓庞人。"
  ],
  "title": "赠别郑炼赴襄阳"
 },
 {
  "id": 1981,
  "author": "杜甫",
  "paragraphs": [
   "郑子将行罢使臣，囊无一物献尊亲。",
   "江山路远羇离日，裘马谁为感激人。"
  ],
  "title": "重赠郑炼"
 },
 {
  "id": 1982,
  "author": "杜甫",
  "paragraphs": [
   "汲黯匡君切，廉颇出将频。",
   "直词才不世，雄略动如神。",
   "政简移风速，诗清立意新。",
   "层城临暇景，绝域望余春。",
   "旗尾蛟龙会，楼头燕雀驯。",
   "地平江动蜀，天阔树浮秦。",
   "帝念深分阃，军须远算缗。",
   "花罗封蛱蝶，瑞锦送麒麟。",
   "辞第输高义，观图忆古人。",
   "征南多兴绪，事业暗相亲。"
  ],
  "title": "奉和严中丞西城晚眺十韵"
 },
 {
  "id": 1983,
  "author": "杜甫",
  "paragraphs": [
   "元戎小队出郊坰，问柳寻花到野亭。",
   "川合东西瞻使节，地分南北任流萍。",
   "扁舟不独如张翰，白帽还应似管宁。",
   "寂寞江天云雾里，何人道有少微星。"
  ],
  "title": "严中丞枉驾见过"
 },
 {
  "id": 1984,
  "author": "杜甫",
  "paragraphs": [
   "卫青开幕府，杨仆将楼船。",
   "汉节梅花外，春城海水边。",
   "铜梁书远及，珠浦使将旋。",
   "贫病他乡老，烦君万里传。"
  ],
  "title": "广州段功曹到得杨五长史谭书功曹却归聊寄此诗"
 },
 {
  "id": 1985,
  "author": "杜甫",
  "paragraphs": [
   "乡关胡骑远，宇宙蜀城偏。",
   "忽得炎州信，遥从月峡传。",
   "云深骠骑幕，夜隔孝廉船。",
   "却寄双愁眼，相思泪点悬。"
  ],
  "title": "得广州张判官叔卿书使还以诗代意"
 },
 {
  "id": 1986,
  "author": "杜甫",
  "paragraphs": [
   "南海春天外，功曹几月程。",
   "峡云笼树小，湖日落船明。",
   "交趾丹砂重，韶州白葛轻。",
   "幸君因旅客，时寄锦官城。"
  ],
  "title": "送段功曹归广州"
 },
 {
  "id": 1987,
  "author": "杜甫",
  "paragraphs": [
   "眼见客愁愁不醒，无赖春色到江亭。",
   "即遣花开深造次，便觉莺语太丁宁。"
  ],
  "title": "绝句漫兴九首 一"
 },
 {
  "id": 1988,
  "author": "杜甫",
  "paragraphs": [
   "手种桃李非无主，野老墙低还似家。",
   "恰似春风相欺得，夜来吹折数枝花。"
  ],
  "title": "绝句漫兴九首 二"
 },
 {
  "id": 1989,
  "author": "杜甫",
  "paragraphs": [
   "熟知茅斋绝低小，江上燕子故来频。",
   "衔泥点污琴书内，更接飞虫打著人。"
  ],
  "title": "绝句漫兴九首 三"
 },
 {
  "id": 1990,
  "author": "杜甫",
  "paragraphs": [
   "二月已破三月来，渐老逢春能几回。",
   "莫思身外无穷事，且尽生前有限杯。"
  ],
  "title": "绝句漫兴九首 四"
 },
 {
  "id": 1991,
  "author": "杜甫",
  "paragraphs": [
   "肠断春江欲尽头，杖藜徐步立芳洲。",
   "颠狂柳絮随风去，轻薄桃花逐水流。"
  ],
  "title": "绝句漫兴九首 五"
 },
 {
  "id": 1992,
  "author": "杜甫",
  "paragraphs": [
   "懒慢无堪不出村，呼儿日在掩柴门。",
   "苍苔浊酒林中静，碧水春风野外昏。"
  ],
  "title": "绝句漫兴九首 六"
 },
 {
  "id": 1993,
  "author": "杜甫",
  "paragraphs": [
   "糁径杨花铺白毡，点溪荷叶叠青钱。",
   "笋根稚子无人见，沙上凫雏傍母眠。"
  ],
  "title": "绝句漫兴九首 七"
 },
 {
  "id": 1994,
  "author": "杜甫",
  "paragraphs": [
   "舍西柔桑叶可拈，江畔细麦复纤纤。",
   "人生几何春已夏，不放香醪如蜜甜。"
  ],
  "title": "绝句漫兴九首 八"
 },
 {
  "id": 1995,
  "author": "杜甫",
  "paragraphs": [
   "隔户杨柳弱袅袅，恰似十五女儿腰。",
   "谁谓朝来不作意，狂风挽断最长条。"
  ],
  "title": "绝句漫兴九首 九"
 },
 {
  "id": 1996,
  "author": "杜甫",
  "paragraphs": [
   "江上被花恼不彻，无处告诉只颠狂。",
   "走觅南邻爱酒伴，经旬出饮独空床。"
  ],
  "title": "江畔独步寻花七绝句 一"
 },
 {
  "id": 1997,
  "author": "杜甫",
  "paragraphs": [
   "稠花乱蘂畏江滨，行步欹危实怕春。",
   "诗酒尚堪驱使在，未须料理白头人。"
  ],
  "title": "江畔独步寻花七绝句 二"
 },
 {
  "id": 1998,
  "author": "杜甫",
  "paragraphs": [
   "江深竹静两三家，多事红花映白花。",
   "报答春光知有处，应须美酒送生涯。"
  ],
  "title": "江畔独步寻花七绝句 三"
 },
 {
  "id": 1999,
  "author": "杜甫",
  "paragraphs": [
   "东望少城花满烟，百花高楼更可怜。",
   "谁能载酒开金盏，唤取佳人舞绣筵。"
  ],
  "title": "江畔独步寻花七绝句 四"
 },
 {
  "id": 2000,
  "author": "杜甫",
  "paragraphs": [
   "黄师塔前江水东，春光懒困倚微风。",
   "桃花一簇开无主，可爱深红爱浅红。"
  ],
  "title": "江畔独步寻花七绝句 五"
 },
 {
  "id": 2001,
  "author": "杜甫",
  "paragraphs": [
   "黄四娘家花满蹊，千朵万朵压枝低。",
   "留连戏蝶时时舞，自在娇莺恰恰啼。"
  ],
  "title": "江畔独步寻花七绝句 六"
 },
 {
  "id": 2002,
  "author": "杜甫",
  "paragraphs": [
   "不是爱花即肯死，只恐花尽老相催。",
   "繁枝容易纷纷落，嫩叶商量细细开。"
  ],
  "title": "江畔独步寻花七绝句 七"
 },
 {
  "id": 2003,
  "author": "杜甫",
  "paragraphs": [
   "楸树馨香倚钓矶，斩新花蘂未应飞。",
   "不如醉里风吹尽，可忍醒时雨打稀。"
  ],
  "title": "三绝句 一"
 },
 {
  "id": 2004,
  "author": "杜甫",
  "paragraphs": [
   "门外鸬鹚去不来，沙头忽见眼相猜。",
   "自今已后知人意，一日须来一百回。"
  ],
  "title": "三绝句 二"
 },
 {
  "id": 2005,
  "author": "杜甫",
  "paragraphs": [
   "无数春笋满林生，柴门密掩断人行。",
   "会须上番看成竹，客至从嗔不出迎。"
  ],
  "title": "三绝句 三"
 },
 {
  "id": 2006,
  "author": "杜甫",
  "paragraphs": [
   "庾信文章老更成，凌云健笔意纵横。",
   "今人嗤点流传赋，不觉前贤畏后生。"
  ],
  "title": "戏为六绝句 一"
 },
 {
  "id": 2007,
  "author": "杜甫",
  "paragraphs": [
   "杨王卢骆当时体，轻薄为文哂未休。",
   "尔曹身与名俱灭，不废江河万古流。"
  ],
  "title": "戏为六绝句 二"
 },
 {
  "id": 2008,
  "author": "杜甫",
  "paragraphs": [
   "从使卢王操翰墨，劣于汉魏近风骚。",
   "龙文虎脊皆君驭，历块过都见尔曹。"
  ],
  "title": "戏为六绝句 三"
 },
 {
  "id": 2009,
  "author": "杜甫",
  "paragraphs": [
   "才力应难夸数公，凡今谁是出群雄。",
   "或看翡翠兰苕上，未掣鲸鱼碧海中。"
  ],
  "title": "戏为六绝句 四"
 },
 {
  "id": 2010,
  "author": "杜甫",
  "paragraphs": [
   "不薄今人爱古人，清词丽句必为邻。",
   "窃攀屈宋宜方驾，恐与齐梁作后尘。"
  ],
  "title": "戏为六绝句 五"
 },
 {
  "id": 2011,
  "author": "杜甫",
  "paragraphs": [
   "未及前贤更勿疑，递相祖述复先谁。",
   "别裁伪体亲风雅，转益多师是汝师。"
  ],
  "title": "戏为六绝句 六"
 },
 {
  "id": 2012,
  "author": "杜甫",
  "paragraphs": [
   "丁香体柔弱，乱结枝犹垫。",
   "细叶带浮毛，疏花披素艳。",
   "深栽小斋后，庶近幽人占。",
   "晚堕兰麝中，休怀粉身念。"
  ],
  "title": "江头四咏 丁香"
 },
 {
  "id": 2013,
  "author": "杜甫",
  "paragraphs": [
   "栀子比众木，人间诚未多。",
   "于身色有用，与道气伤和。",
   "红取风霜实，青看雨露柯。",
   "无情移得汝，贵在映江波。"
  ],
  "title": "江头四咏 栀子"
 },
 {
  "id": 2014,
  "author": "杜甫",
  "paragraphs": [
   "故使笼宽织，须知动损毛。",
   "看云莫怅望，失水任呼号。",
   "六翮曾经剪，孤飞卒未高。",
   "且无鹰隼虑，留滞莫辞劳。"
  ],
  "title": "江头四咏 㶉𫛶"
 },
 {
  "id": 2015,
  "author": "杜甫",
  "paragraphs": [
   "花鸭无泥滓，堦前每缓行。",
   "羽毛知独立，黑白太分明。",
   "不觉群心妒，休牵众眼惊。",
   "稻粱沾汝在，作意莫先鸣。"
  ],
  "title": "江头四咏 花鸭"
 },
 {
  "id": 2016,
  "author": "杜甫",
  "paragraphs": [
   "早花随处发，春鸟异方啼。",
   "万里清江上，三年落日低。",
   "畏人成小筑，褊性合幽栖。",
   "门径从榛草，无心走马蹄。"
  ],
  "title": "畏人"
 },
 {
  "id": 2017,
  "author": "杜甫",
  "paragraphs": [
   "贱子何人记，迷芳著处家。",
   "竹风连野色，江沫拥春沙。",
   "种药扶衰病，吟诗解叹嗟。",
   "似闻胡骑走，失喜问京华。"
  ],
  "title": "远游"
 },
 {
  "id": 2018,
  "author": "杜甫",
  "paragraphs": [
   "西山白雪三奇戍，南浦清江万里桥。",
   "海内风尘诸弟隔，天涯涕泪一身遥。",
   "唯将迟暮供多病，未有涓埃荅圣朝。",
   "跨马出郊时极目，不堪人事日萧条。"
  ],
  "title": "野望"
 },
 {
  "id": 2019,
  "author": "杜甫",
  "paragraphs": [
   "自古稻粱多不足，至今㶉𫛶乱为群。",
   "且休怅望看春水，更恐归飞隔暮云。"
  ],
  "title": "官池春雁二首 一"
 },
 {
  "id": 2020,
  "author": "杜甫",
  "paragraphs": [
   "去郭轩楹敞，无村眺望赊。",
   "澄江平少岸，幽树晚多花。",
   "细雨鱼儿出，微风燕子斜。",
   "城中十万户，此地两三家。"
  ],
  "title": "水槛遣心二首 一"
 },
 {
  "id": 2021,
  "author": "杜甫",
  "paragraphs": [
   "蜀天常夜雨，江槛已朝晴。",
   "叶润林塘密，衣干枕席清。",
   "不堪秪老病，何得尚浮名。",
   "浅把涓涓酒，深凭送此生。"
  ],
  "title": "水槛遣心二首 二"
 },
 {
  "id": 2022,
  "author": "杜甫",
  "paragraphs": [
   "用拙存吾道，幽居近物情。",
   "桑麻深雨露，燕雀半生成。",
   "村鼓时时急，渔舟个个轻。",
   "杖藜从白首，心迹喜双清。"
  ],
  "title": "屏迹三首 一"
 },
 {
  "id": 2023,
  "author": "杜甫",
  "paragraphs": [
   "晚起家何事，无营地转幽。",
   "竹光团野色，舍影漾江流。",
   "失学从儿懒，长贫任妇愁。",
   "百年浑得醉，一月不梳头。"
  ],
  "title": "屏迹三首 二"
 },
 {
  "id": 2024,
  "author": "杜甫",
  "paragraphs": [
   "衰颜甘屏迹，幽事供高卧。",
   "鸟下竹根行，龟开萍叶过。",
   "年荒酒价乏，日并园蔬课。",
   "犹酌甘泉歌，歌长击樽破。"
  ],
  "title": "屏迹三首 三"
 },
 {
  "id": 2025,
  "author": "杜甫",
  "paragraphs": [
   "拾遗曾奏数行书，懒性从来水竹居。",
   "奉引滥骑沙苑马，幽栖真钓锦江鱼。",
   "谢安不倦登临费，阮籍焉知礼法疏。",
   "枉沐旌麾出城府，草茅无径欲教锄。"
  ],
  "title": "奉酬严公寄题野亭之作"
 },
 {
  "id": 2026,
  "author": "杜甫",
  "paragraphs": [
   "雨映行宫辱赠诗，元戎肯赴野人期。",
   "江边老病虽无力，强拟晴天理钓丝。"
  ],
  "title": "中丞严公雨中垂寄见忆一绝奉荅二绝 一"
 },
 {
  "id": 2027,
  "author": "杜甫",
  "paragraphs": [
   "何日雨晴云出溪，白沙青石先无泥。",
   "只须伐竹开荒径，倚杖穿花听马嘶。"
  ],
  "title": "中丞严公雨中垂寄见忆一绝奉荅二绝 二"
 },
 {
  "id": 2028,
  "author": "杜甫",
  "paragraphs": [
   "山瓶乳酒下青云，气味浓香幸见分。",
   "鸣鞭走送怜渔父，洗盏开尝对马军。"
  ],
  "title": "谢严中丞送青城山道士乳酒一瓶"
 },
 {
  "id": 2029,
  "author": "杜甫",
  "paragraphs": [
   "竹里行厨洗玉盘，花边立马簇金鞍。",
   "非关使者征求急，自识将军礼数宽。",
   "百年地辟柴门迥，五月江深草阁寒。",
   "看弄渔舟移白日，老农何有罄交欢。"
  ],
  "title": "严公仲夏枉驾草堂兼携酒馔"
 },
 {
  "id": 2030,
  "author": "杜甫",
  "paragraphs": [
   "日临公馆静，画满地图雄。",
   "剑阁星桥北，松州雪岭东。",
   "华夷山不断，吴蜀水相通。",
   "兴与烟霞会，清樽幸不空。"
  ],
  "title": "严公厅宴同咏蜀道画图"
 },
 {
  "id": 2031,
  "author": "杜甫",
  "paragraphs": [
   "鼎湖瞻望远，象阙宪章新。",
   "四海犹多难，中原忆旧臣。",
   "与时安反侧，自昔有经纶。",
   "感激张天步，从容静塞尘。",
   "南图回羽翮，北极捧星辰，漏鼓还思昼，宫莺罢啭春。",
   "空留玉帐术，愁杀锦城人。",
   "阁道通丹地，江潭隐白苹。",
   "此生那老蜀，不死会归秦。",
   "公若登台辅，临危莫爱身。"
  ],
  "title": "奉送严公入朝十韵"
 },
 {
  "id": 2032,
  "author": "杜甫",
  "paragraphs": [
   "野兴每难尽，江楼延赏心。",
   "归朝送使节，落景惜登临。",
   "稍稍烟集渚，微微风动襟。",
   "重船依浅濑，轻鸟度层阴。",
   "槛峻背幽谷，窗虚交茂林。",
   "灯光散远近，月彩静高深。",
   "城拥朝来客，天横醉后参。",
   "穷途衰谢意，苦调短长吟。",
   "此会共能几，诸孙贤至今。",
   "不劳朱户闭，自待白河沈。"
  ],
  "title": "送严侍郎到绵州同登杜使君江楼"
 },
 {
  "id": 2033,
  "author": "杜甫",
  "paragraphs": [
   "远送从此别，青山空复情。",
   "几时杯重把，昨夜月同行。",
   "列郡讴歌惜，三朝出入荣。",
   "江村独归处，寂寞养残生。"
  ],
  "title": "奉济驿重送严公四韵"
 },
 {
  "id": 2034,
  "author": "杜甫",
  "paragraphs": [
   "籍甚黄丞相，能名自颍川。",
   "近看除刺史，还喜得吾贤。",
   "五马何时到，双鱼会早传。",
   "老思筇竹杖，冬要锦衾眠。",
   "不作临岐恨，惟听举最先。",
   "火云挥汗日，山驿醒心泉。",
   "遇害陈公殒，于今蜀道怜。",
   "君行射洪县，为我一潸然。"
  ],
  "title": "送梓州李使君之任"
 },
 {
  "id": 2035,
  "author": "杜甫",
  "paragraphs": [
   "宿雨南江涨，波涛乱远峰。",
   "孤亭凌喷薄，万井逼舂容。",
   "霄汉愁高鸟，泥沙困老龙。",
   "天边同客舍，携我豁心胸。"
  ],
  "title": "巴西驿亭观江涨呈窦使君"
 },
 {
  "id": 2036,
  "author": "杜甫",
  "paragraphs": [
   "伊昔黄花酒，如今白发翁。",
   "追欢筋力异，望远岁时同。",
   "弟妹悲歌里，朝廷醉眼中。",
   "兵戈与关塞，此日意无穷。"
  ],
  "title": "九日登梓州城"
 },
 {
  "id": 2037,
  "author": "杜甫",
  "paragraphs": [
   "九日应愁思，经时冒险艰。",
   "不眠持汉节，何路出巴山。",
   "小驿香醪嫩，重岩细菊斑。",
   "遥知簇鞍马，回首白云间。"
  ],
  "title": "九日奉寄严大夫"
 },
 {
  "id": 2038,
  "author": "杜甫",
  "paragraphs": [
   "黄草峡西船不归，赤甲山下行人稀。",
   "秦中驿使无消息，蜀道兵戈有是非。",
   "万里秋风吹锦水，谁家别泪湿罗衣。",
   "莫愁剑阁终堪据，闻道松州已被围。"
  ],
  "title": "黄草"
 },
 {
  "id": 2039,
  "author": "杜甫",
  "paragraphs": [
   "地下苏司业，情亲独有君。",
   "那因丧乱后，便有死生分。",
   "老罢知明镜，悲来望白云。",
   "自从失词伯，不复更论文。"
  ],
  "title": "怀旧"
 },
 {
  "id": 2040,
  "author": "杜甫",
  "paragraphs": [
   "郑老身仍窜，台州信所传。",
   "为农山涧曲，卧病海云边。",
   "世已疏儒素，人犹乞酒钱。",
   "徒劳望牛斗，无计㔉龙泉。"
  ],
  "title": "所思"
 },
 {
  "id": 2041,
  "author": "杜甫",
  "paragraphs": [
   "不见李生久，佯狂真可哀。",
   "世人皆欲杀，吾意独怜才。",
   "敏捷诗千首，飘零酒一杯。",
   "匡山读书处，头白好归来。"
  ],
  "title": "不见"
 },
 {
  "id": 2042,
  "author": "杜甫",
  "paragraphs": [
   "何年顾虎头，满壁画瀛州。",
   "赤日石林气，青天江海流。",
   "锡飞常近鹤，杯度不惊鸥。",
   "似得庐山路，真随惠远游。"
  ],
  "title": "题玄武禅师屋壁"
 },
 {
  "id": 2043,
  "author": "杜甫",
  "paragraphs": [
   "客睡何曾著，秋天不肯明。",
   "卷帘残月影，高枕远江声。",
   "计拙无衣食，途穷仗友生。",
   "老妻书数纸，应悉未归情。"
  ],
  "title": "客夜"
 },
 {
  "id": 2044,
  "author": "杜甫",
  "paragraphs": [
   "秋窗犹曙色，落木更天风。",
   "日出寒山外，江流宿雾中。",
   "圣朝无弃物，老病已成翁。",
   "多少残生事，飘零似转蓬。"
  ],
  "title": "客亭"
 },
 {
  "id": 2045,
  "author": "杜甫",
  "paragraphs": [
   "秋尽东行且未回，茅斋寄在少城隈。",
   "篱边老却陶潜菊，江上徒逢袁绍杯。",
   "雪岭独看西日落，剑门犹阻北人来。",
   "不辞万里长为客，怀抱何时得好开。"
  ],
  "title": "秋尽"
 },
 {
  "id": 2046,
  "author": "杜甫",
  "paragraphs": [
   "江水东流去，清樽日复斜。",
   "异方同宴赏，何处是京华。",
   "亭景临山水，村烟对浦沙。",
   "狂歌过于胜，得醉即为家。"
  ],
  "title": "陪王侍御宴通泉东山野亭"
 },
 {
  "id": 2047,
  "author": "杜甫",
  "paragraphs": [
   "金华山北涪水西，仲冬风日始凄凄。",
   "山连越巂蟠三蜀，水散巴渝下五溪。",
   "独鹤不知何事舞，饥乌似欲向人啼。",
   "射洪春酒寒仍绿，目极伤神谁为携。"
  ],
  "title": "野望"
 },
 {
  "id": 2048,
  "author": "杜甫",
  "paragraphs": [
   "剑外忽传收蓟北，初闻涕泪满衣裳。",
   "却看妻子愁何在，漫卷诗书喜欲狂。",
   "白日放歌须纵酒，青春作伴好还乡。",
   "即从巴峡穿巫峡，便下襄阳向洛阳。"
  ],
  "title": "闻官军收河南河北"
 },
 {
  "id": 2049,
  "author": "杜甫",
  "paragraphs": [
   "追饯同舟日，伤春一水间。",
   "飘零为客久，衰老羡君还。",
   "花远重重树，云轻处处山。",
   "天涯故人少，更益鬓毛斑。"
  ],
  "title": "涪江泛舟送韦班归京"
 },
 {
  "id": 2050,
  "author": "杜甫",
  "paragraphs": [
   "行路难如此，登楼望欲迷。",
   "身无却少壮，迹有但羇栖。",
   "江水流城郭，春风入鼓鞞。",
   "双双新燕子，依旧已衔泥。"
  ],
  "title": "春日梓州登楼二首 一"
 },
 {
  "id": 2051,
  "author": "杜甫",
  "paragraphs": [
   "天畔登楼眼，随春入故园。",
   "战场今始定，移柳更能存。",
   "厌蜀交游冷，思吴胜事繁。",
   "应须理舟楫，长啸下荆门。"
  ],
  "title": "春日梓州登楼二首 二"
 },
 {
  "id": 2052,
  "author": "杜甫",
  "paragraphs": [
   "凭高送所亲，久坐惜芳辰。",
   "远水非无浪，他山自有春。",
   "野花随处发，官柳著行新。",
   "天际伤愁别，离筵何太频。"
  ],
  "title": "郪城西原送李判官兄武判官弟赴成都府"
 },
 {
  "id": 2053,
  "author": "杜甫",
  "paragraphs": [
   "迟日深春水，轻舟送别筵。",
   "帝乡愁绪外，春色泪痕边。",
   "见酒须相忆，将诗莫浪传。",
   "若逢岑与范，为报各衰年。"
  ],
  "title": "泛江送魏十八仓曹还京因寄岑中允参范郎中季明"
 },
 {
  "id": 2054,
  "author": "杜甫",
  "paragraphs": [
   "童稚情亲四十年，中间消息两茫然。",
   "更为后会知何地，忽漫相逢是别筵。",
   "不分桃花红胜锦，生憎柳絮白于绵。",
   "剑南春色还无赖，触忤愁人到酒边。"
  ],
  "title": "送路六侍御入朝"
 },
 {
  "id": 2055,
  "author": "杜甫",
  "paragraphs": [
   "二月频送客，东津江欲平。",
   "烟花山际重，舟楫浪前轻。",
   "泪逐劝杯下，愁连吹笛生。",
   "离筵不隔日，那得易为情。"
  ],
  "title": "泛江送客"
 },
 {
  "id": 2056,
  "author": "杜甫",
  "paragraphs": [
   "青山意不尽，衮衮上牛头。",
   "无复能拘碍，真成浪出游。",
   "花浓春寺静，竹细野池幽。",
   "何处莺啼切，移时独未休。"
  ],
  "title": "上牛头寺"
 },
 {
  "id": 2057,
  "author": "杜甫",
  "paragraphs": [
   "牛头见鹤林，梯径绕幽深。",
   "春色浮山外，天河宿殿阴。",
   "传灯无白日，布地有黄金。",
   "休作狂歌老，回看不住心。"
  ],
  "title": "望牛头寺"
 },
 {
  "id": 2058,
  "author": "杜甫",
  "paragraphs": [
   "兜率知名寺，真如会法堂。",
   "江山有巴蜀，栋宇自齐梁。",
   "庾信哀虽久，何颙好不忘。",
   "白牛车远近，且欲上慈航。"
  ],
  "title": "上兜率寺"
 },
 {
  "id": 2059,
  "author": "杜甫",
  "paragraphs": [
   "树密当山径，江深隔寺门。",
   "霏霏云气重，闪闪浪花翻。",
   "不复知天大，空余见佛尊。",
   "时应清盥罢，随喜给孤园。"
  ],
  "title": "望兜率寺"
 },
 {
  "id": 2060,
  "author": "杜甫",
  "paragraphs": [
   "春日清江岸，千甘二顷园。",
   "青云羞叶密，白雪避花繁。",
   "结子随边使，开筒近至尊。",
   "后于桃李熟，终得献金门。"
  ],
  "title": "甘园"
 },
 {
  "id": 2061,
  "author": "杜甫",
  "paragraphs": [
   "上客回空骑，佳人满近船。",
   "江清歌扇底，野旷舞衣前。",
   "玉袖凌风并，金壶隐浪偏。",
   "竞将明媚色，偷眼艳阳天。"
  ],
  "title": "数陪李梓州泛江有女乐在诸舫戏为艳曲二首赠李 一"
 },
 {
  "id": 2062,
  "author": "杜甫",
  "paragraphs": [
   "白日移歌袖，清霄近笛床。",
   "翠眉萦度曲，云鬓俨分行。",
   "立马千山暮，回舟一水香。",
   "使君自有妇，莫学野鸳鸯。"
  ],
  "title": "数陪李梓州泛江有女乐在诸舫戏为艳曲二首赠李 二"
 },
 {
  "id": 2063,
  "author": "杜甫",
  "paragraphs": [
   "路出双林外，亭窥万井中。",
   "江城孤照日，山谷远含风。",
   "兵革身将老，关河信不通。",
   "犹残数行泪，忍对百花丛。"
  ],
  "title": "登牛头山亭子"
 },
 {
  "id": 2064,
  "author": "杜甫",
  "paragraphs": [
   "春日无人境，虚空不住天。",
   "莺花随世界，楼阁寄山巅。",
   "迟暮身何得，登临意惘然。",
   "谁能解金印，潇洒共安禅。"
  ],
  "title": "陪李梓州王阆州苏遂州李果州四使君登惠义寺"
 },
 {
  "id": 2065,
  "author": "杜甫",
  "paragraphs": [
   "舟楫诸侯饯，车舆使者归。",
   "山花相映发，水鸟自孤飞。",
   "春日垂霜鬓，天隅把绣衣。",
   "故人从此去，寥落寸心违。"
  ],
  "title": "送何侍御归朝"
 },
 {
  "id": 2066,
  "author": "杜甫",
  "paragraphs": [
   "柳影含云幕，江波近酒壶。",
   "异方惊会面，终宴惜征途。",
   "沙晚低风蝶，天晴喜浴凫。",
   "别离伤老大，意绪日荒芜。"
  ],
  "title": "江亭送眉州辛别驾升之"
 },
 {
  "id": 2067,
  "author": "杜甫",
  "paragraphs": [
   "寺下春江深不流，山腰官阁迥添愁。",
   "含风翠壁孤云细，背日丹枫万木稠。",
   "小院回廊春寂寂，浴凫飞鹭晚悠悠。",
   "诸天合在藤萝外，昏黑应须到上头。"
  ],
  "title": "涪城县香积寺官阁"
 },
 {
  "id": 2068,
  "author": "杜甫",
  "paragraphs": [
   "西汉亲王子，成都老客星。",
   "百年双白鬓，一别五秋萤。",
   "忍断杯中物，秪看座右铭。",
   "不能随皂盖，自醉逐浮萍。"
  ],
  "title": "戏题寄上汉中王三首 一"
 },
 {
  "id": 2069,
  "author": "杜甫",
  "paragraphs": [
   "策杖时能出，王门异昔游。",
   "已知嗟不起，未许醉相留。",
   "蜀酒浓无敌，江鱼美可求。",
   "终思一酩酊，净扫雁池头。"
  ],
  "title": "戏题寄上汉中王三首 二"
 },
 {
  "id": 2070,
  "author": "杜甫",
  "paragraphs": [
   "群盗无归路，衰颜会远方。",
   "尚怜诗警策，犹记酒颠狂。",
   "鲁卫弥尊重，徐陈略丧亡。",
   "空余枚叟在，应念早升堂。"
  ],
  "title": "戏题寄上汉中王三首 三"
 },
 {
  "id": 2071,
  "author": "杜甫",
  "paragraphs": [
   "改席台能迥，留门月复光。",
   "云行遗暑湿，山谷进风凉。",
   "老去一杯足，谁怜屡舞长。",
   "何须把官烛，似恼鬓毛苍。"
  ],
  "title": "台上"
 },
 {
  "id": 2072,
  "author": "杜甫",
  "paragraphs": [
   "大家东征逐子回，风生洲渚锦帆开。",
   "青青竹笋迎船出，日日江鱼入馔来。",
   "离别不堪无限意，艰危深仗济时才。",
   "黔阳信使应稀少，莫怪频频劝酒杯。"
  ],
  "title": "送王十五判官扶侍还黔中"
 },
 {
  "id": 2073,
  "author": "杜甫",
  "paragraphs": [
   "竹凉浸卧内，野月满庭隅。",
   "重露成涓滴，稀星乍有无。",
   "暗飞萤自照，水宿鸟相呼。",
   "万事干戈里，空悲清夜徂。"
  ],
  "title": "倦夜"
 },
 {
  "id": 2074,
  "author": "杜甫",
  "paragraphs": [
   "凉风动万里，群盗尚纵横。",
   "家远传书日，秋来为客情。",
   "秋窥高鸟过，老逐众人行。",
   "始欲投三峡，何由见两京。"
  ],
  "title": "悲秋"
 },
 {
  "id": 2075,
  "author": "杜甫",
  "paragraphs": [
   "莽莽天涯雨，江边独立时。",
   "不愁巴道路，恐湿汉旌旗。",
   "雪岭防秋急，绳桥战胜迟。",
   "西戎甥舅礼，未敢背恩私。"
  ],
  "title": "对雨"
 },
 {
  "id": 2076,
  "author": "杜甫",
  "paragraphs": [
   "才名旧楚将，妙略拥兵机。",
   "玉垒虽传檄，松州会解围。",
   "和亲知拙计，公主漫无归。",
   "青海今谁得，西戎实饱飞。"
  ],
  "title": "警急"
 },
 {
  "id": 2077,
  "author": "杜甫",
  "paragraphs": [
   "汉北豺狼满，巴西道路难。",
   "血埋诸将甲，骨断使臣鞍。",
   "牢落新烧栈，苍茫旧筑坛。",
   "深怀喻蜀意，恸哭望王官。"
  ],
  "title": "王命"
 },
 {
  "id": 2078,
  "author": "杜甫",
  "paragraphs": [
   "十室几人在，千山空自多。",
   "路衢唯见哭，城市不闻歌。",
   "漂梗无安地，衔枚有荷戈。",
   "官军未通蜀，吾道竟如何。"
  ],
  "title": "征夫"
 },
 {
  "id": 2079,
  "author": "杜甫",
  "paragraphs": [
   "将帅蒙恩泽，兵戈有岁年。",
   "至今劳圣主，何以报皇天。",
   "白骨新交战，云台旧拓边乘槎断消息，无处觅张骞。"
  ],
  "title": "有感五首 一"
 },
 {
  "id": 2080,
  "author": "杜甫",
  "paragraphs": [
   "幽蓟余虵豕，乾坤尚虎狼。",
   "诸侯春不贡，使者日相望。",
   "慎勿吞青海，无劳问越裳。",
   "大君先息战，归马华山阳。"
  ],
  "title": "有感五首 二"
 },
 {
  "id": 2081,
  "author": "杜甫",
  "paragraphs": [
   "洛下舟车入，天中贡赋均。",
   "日闻红粟腐，寒待翠华春。",
   "莫取金汤固，长令宇宙新。",
   "不过行俭德，盗贼本王臣。"
  ],
  "title": "有感五首 三"
 },
 {
  "id": 2082,
  "author": "杜甫",
  "paragraphs": [
   "丹桂风霜急，青梧日夜凋。",
   "由来强干地，未有不臣朝。",
   "受钺亲贤往，卑宫制诏遥。",
   "终依古封建，岂独听箫韶。"
  ],
  "title": "有感五首 四"
 },
 {
  "id": 2083,
  "author": "杜甫",
  "paragraphs": [
   "盗灭人还乱，兵残将自疑。",
   "登坛名绝假，报主尔何迟。",
   "领郡辄无色，之官皆有词。",
   "愿闻哀痛诏，端拱问疮痍。"
  ],
  "title": "有感五首 五"
 },
 {
  "id": 2084,
  "author": "杜甫",
  "paragraphs": [
   "乱后今相见，秋深复远行。",
   "风尘为客日，江海送君情。",
   "晋室丹阳尹，公孙白帝城。",
   "经过自爱惜，取次莫论兵。"
  ],
  "title": "送元二适江左"
 },
 {
  "id": 2085,
  "author": "杜甫",
  "paragraphs": [
   "城晚通云雾，亭深到芰荷。",
   "吏人桥外少，秋水席边多。",
   "近属淮王至，高门蓟子过。",
   "荆州爱山简，吾醉亦长歌。"
  ],
  "title": "章梓州水亭"
 },
 {
  "id": 2086,
  "author": "杜甫",
  "paragraphs": [
   "夜深露气清，江月满江城。",
   "浮客转危坐，归舟应独行。",
   "关山同一照，乌鹊自多惊。",
   "欲得淮王术，风吹晕已生。"
  ],
  "title": "玩月呈汉中王"
 },
 {
  "id": 2087,
  "author": "杜甫",
  "paragraphs": [
   "云里不闻双雁过，掌中贪见一珠新。",
   "秋风袅袅吹江汉，只在他乡何处人。"
  ],
  "title": "戏作寄上汉中王二首 一"
 },
 {
  "id": 2088,
  "author": "杜甫",
  "paragraphs": [
   "谢安舟楫风还起，梁苑池台雪欲飞。",
   "杳杳东山携汉妓，泠泠修竹待王归。"
  ],
  "title": "戏作寄上汉中王二首 二"
 },
 {
  "id": 2089,
  "author": "杜甫",
  "paragraphs": [
   "幕下郎官安稳无，从来不奉一行书。",
   "固知贫病人须弃，能使韦郎迹也疏。"
  ],
  "title": "投简梓州幕府兼简韦十郎官"
 },
 {
  "id": 2090,
  "author": "杜甫",
  "paragraphs": [
   "风急天高猿啸哀，渚清沙白鸟飞回。",
   "无边落木萧萧下，不尽长江衮衮来。",
   "万里悲秋常作客，百年多病独登台。",
   "艰难苦恨繁霜鬓，潦倒新停浊酒杯。"
  ],
  "title": "登高"
 },
 {
  "id": 2091,
  "author": "杜甫",
  "paragraphs": [
   "去年登高郪县北，今日重在涪江滨。",
   "苦遭白发不相放，羞见黄花无数新。",
   "世乱郁郁久为客，路难悠悠常傍人。",
   "酒阑却忆十年事，肠断骊山清路尘。"
  ],
  "title": "九日"
 },
 {
  "id": 2092,
  "author": "杜甫",
  "paragraphs": [
   "闻道花门将，论功未尽归。",
   "自从收帝里，谁复总戎机。",
   "蜂虿终怀毒，雷霆可震威。",
   "莫令鞭血地，再湿汉臣衣。"
  ],
  "title": "遣愤"
 },
 {
  "id": 2093,
  "author": "杜甫",
  "paragraphs": [
   "秋日野亭千橘香，玉盘锦席高云凉。",
   "主人送客何所作，行酒赋诗殊未央。",
   "衰老应为难离别，贤声此去有辉光。",
   "预传籍籍新京尹，青史无劳数赵张。"
  ],
  "title": "章梓州橘亭饯成都窦少尹"
 },
 {
  "id": 2094,
  "author": "杜甫",
  "paragraphs": [
   "王室比多难，高官皆武臣。",
   "幽燕通使者，岳牧用词人。",
   "国待贤良急，君当拔擢新。",
   "佩刀成气象，行盖出风尘。",
   "战伐乾坤破，疮痍府库贫。",
   "众僚宜洁白，万役但平均。",
   "霄汉瞻佳士，泥途任此身。",
   "秋天正摇落，回首大江滨。"
  ],
  "title": "送陵州路使君赴任"
 },
 {
  "id": 2095,
  "author": "杜甫",
  "paragraphs": [
   "江水长流地，山云薄暮时。",
   "寒花隐乱草，宿鸟择深枝。",
   "旧国见何日，高秋心苦悲。",
   "人生不再好，鬓发白成丝。"
  ],
  "title": "薄暮"
 },
 {
  "id": 2096,
  "author": "杜甫",
  "paragraphs": [
   "彝界荒山顶，蕃州积雪边。",
   "筑城依白帝，转粟上青天。",
   "蜀将分旗鼓，羌兵助井泉。",
   "西戎背和好，杀气日相缠。"
  ],
  "title": "西山三首 一"
 },
 {
  "id": 2097,
  "author": "杜甫",
  "paragraphs": [
   "辛苦三城戍，长防万里秋。",
   "烟尘浸火井，雨雪闭松州。",
   "风动将军幕，天寒使者裘。",
   "漫山贼营垒，回首得无忧。"
  ],
  "title": "西山三首 二"
 },
 {
  "id": 2098,
  "author": "杜甫",
  "paragraphs": [
   "子弟犹深入，关城未解围。",
   "蚕崖铁马瘦，灌口米船稀。",
   "辩士安边策，元戎决胜威。",
   "今朝乌鹊喜，欲报凯歌归。"
  ],
  "title": "西山三首 三"
 },
 {
  "id": 2099,
  "author": "杜甫",
  "paragraphs": [
   "淅淅风生砌，团团日隐墙。",
   "遥空秋雁灭，半岭暮云长。",
   "病叶多先坠，寒花只暂香。",
   "巴城添泪眼，今夜复清光。"
  ],
  "title": "薄游"
 },
 {
  "id": 2100,
  "author": "杜甫",
  "paragraphs": [
   "扶病送君发，自怜犹不归。",
   "秪应尽客泪，复作掩荆扉。",
   "江汉故人少，音书从此稀。",
   "往还二十载，岁晚寸心违。"
  ],
  "title": "赠韦赞善别"
 },
 {
  "id": 2101,
  "author": "杜甫",
  "paragraphs": [
   "王子思归日，长安已乱兵。",
   "沾衣问行在，走马向承明。",
   "暮景巴蜀僻，春风江汉清。",
   "晋山虽自弃，魏阙尚含情。"
  ],
  "title": "送李卿哗"
 },
 {
  "id": 2102,
  "author": "杜甫",
  "paragraphs": [
   "江边踏青罢，回首见旌旗。",
   "风起春城暮，高楼鼓角悲。"
  ],
  "title": "绝句"
 },
 {
  "id": 2103,
  "author": "杜甫",
  "paragraphs": [
   "草满巴西绿，空城白日长。",
   "风吹花片片，春动水茫茫。",
   "八骏随天子，群臣从武皇。",
   "遥闻出巡守，早晚遍遐荒。"
  ],
  "title": "城上"
 },
 {
  "id": 2104,
  "author": "杜甫",
  "paragraphs": [
   "久客应吾道，相随独尔来。",
   "孰知江路近，频为草堂回。",
   "鹅鸭宜长数，柴荆莫浪开。",
   "东林竹影薄，腊月更须栽。"
  ],
  "title": "舍弟占归草堂检校聊示此诗"
 },
 {
  "id": 2105,
  "author": "杜甫",
  "paragraphs": [
   "天下兵虽满，春光日自浓。",
   "西京疲百战，北阙任群凶。",
   "关塞三千里，烟花一万重。",
   "蒙尘清路急，御宿且谁供。",
   "殷复前王道，周迁旧国容。",
   "蓬莱足云气，应合总从龙。"
  ],
  "title": "伤春五首 一"
 },
 {
  "id": 2106,
  "author": "杜甫",
  "paragraphs": [
   "莺入新年语，花开满故枝。",
   "天青风卷幔，草碧水通池。",
   "牢落官军速，萧条万事危。",
   "鬓毛元自白，泪点向来垂。",
   "不是无兄弟，其如有别离。",
   "巴山春色静，北望转逶迤。"
  ],
  "title": "伤春五首 二"
 },
 {
  "id": 2107,
  "author": "杜甫",
  "paragraphs": [
   "日月还相鬬，星辰屡合围。",
   "不成诛执法，焉得变危机。",
   "大角缠兵气，钩陈出帝畿。",
   "烟尘昏御道，耆旧把天衣。",
   "行在诸军阙，来朝大将稀。",
   "贤多隐屠钓，王肯载同归。"
  ],
  "title": "伤春五首 三"
 },
 {
  "id": 2108,
  "author": "杜甫",
  "paragraphs": [
   "再有朝廷乱，难知消息真。",
   "近传王在洛，复道使归秦。",
   "夺马悲公主，登车泣贵嫔。",
   "萧关迷北上，沧海欲东巡。",
   "敢料安危体，犹多老大臣。",
   "岂无嵇绍血，沾洒属车尘。"
  ],
  "title": "伤春五首 四"
 },
 {
  "id": 2109,
  "author": "杜甫",
  "paragraphs": [
   "闻说初东幸，孤儿却走多。",
   "难分太仓粟，竞弃鲁阳戈。",
   "胡虏登前殿，王公出御河。",
   "得无中夜舞，谁忆大风歌。",
   "春色生烽燧，幽人泣薜萝。",
   "君臣重修德，犹足见时和。"
  ],
  "title": "伤春五首 五"
 },
 {
  "id": 2110,
  "author": "杜甫",
  "paragraphs": [
   "万壑树声满，千崖秋气高。",
   "浮舟出郡郭，别酒寄江涛。",
   "良会不复久，此生何太劳。",
   "穷愁但有骨，群盗尚如毛。",
   "吾舅惜分手，使君寒赠袍。",
   "沙头暮黄鸪，失侣自哀号。"
  ],
  "title": "王阆州筵奉酬十一舅惜别之作"
 },
 {
  "id": 2111,
  "author": "杜甫",
  "paragraphs": [
   "送客苍溪县，山寒雨不开。",
   "直愁骑马滑，故作泛舟回。",
   "青惜峰峦过，黄知橘柚来。",
   "江流大自在，坐稳兴悠哉。"
  ],
  "title": "放船"
 },
 {
  "id": 2112,
  "author": "杜甫",
  "paragraphs": [
   "殊方又喜故人来，重镇还须济世才。",
   "常怪偏裨终日待，不知旌节隔年回。",
   "欲辞巴徼啼莺合，远下旌门去鹢催。",
   "身老时危思会面，一生襟抱向谁开。"
  ],
  "title": "奉待严大夫"
 },
 {
  "id": 2113,
  "author": "杜甫",
  "paragraphs": [
   "汶上相逢年颇多，飞腾无那故人何。",
   "总戎楚蜀应全未，方驾曹刘不啻过。",
   "今日朝廷须汲黯，中原将帅忆廉颇。",
   "天涯春色催迟暮，别泪遥添锦水波。"
  ],
  "title": "奉寄高常侍"
 },
 {
  "id": 2114,
  "author": "杜甫",
  "paragraphs": [
   "淮海维扬一俊人，金章紫绶照青春。",
   "指麾能事回天地，训练强兵动鬼神。",
   "湘西不得归关羽，河内犹宜借寇恂。",
   "朝觐从容问幽仄，勿云江汉有垂纶。"
  ],
  "title": "奉寄章十侍御"
 },
 {
  "id": 2115,
  "author": "杜甫",
  "paragraphs": [
   "使君高义驱今古，寥落三年坐剑州。",
   "但见文翁能化俗，焉知李广未封侯。",
   "路经滟滪双蓬鬓，天入沧浪一钓舟。",
   "戎马相逢更何日，春风回首仲宣楼。"
  ],
  "title": "将赴荆南寄别李剑州"
 },
 {
  "id": 2116,
  "author": "杜甫",
  "paragraphs": [
   "勋业终归马伏波，功曹非复汉萧何。",
   "扁舟系缆沙边久，南国浮云水上多。",
   "独把鱼竿终远去，难随鸟翼一相过。",
   "知君未爱春湖色，兴在骊驹白玉珂。"
  ],
  "title": "奉寄别马巴州"
 },
 {
  "id": 2117,
  "author": "杜甫",
  "paragraphs": [
   "方舟不用楫，极目总无波。",
   "长日容杯酒，深江净绮罗。",
   "乱离还奏乐，飘泊且听歌。",
   "故国流清渭，如今花正多。"
  ],
  "title": "泛江"
 },
 {
  "id": 2118,
  "author": "杜甫",
  "paragraphs": [
   "山豁何时断，江平不肯流。",
   "稍知花改岸，始验鸟随舟。",
   "结束多红粉，欢娱恨白头。",
   "非君爱人客，晦日更添愁。"
  ],
  "title": "陪王使君晦日泛江就黄家亭子二首 一"
 },
 {
  "id": 2119,
  "author": "杜甫",
  "paragraphs": [
   "有径金沙软，无人碧草芳。",
   "野畦连蛱蝶，江槛俯鸳鸯。",
   "日晚烟花乱，风生锦绣香。",
   "不须吹急管，衰老易悲伤。"
  ],
  "title": "陪王使君晦日泛江就黄家亭子二首 二"
 },
 {
  "id": 2120,
  "author": "杜甫",
  "paragraphs": [
   "春岸桃花水，云帆枫树林。",
   "偷生长避地，适远更沾襟。",
   "老病南征日，君恩北望心。",
   "百年歌自苦，未见有知音。"
  ],
  "title": "南征"
 },
 {
  "id": 2121,
  "author": "杜甫",
  "paragraphs": [
   "羁旅知交态，淹留见俗情。",
   "衰颜聊自哂，小吏最相轻。",
   "去国哀王粲，伤时哭贾生。",
   "狐狸何足道，豺虎正纵横。"
  ],
  "title": "久客"
 },
 {
  "id": 2122,
  "author": "杜甫",
  "paragraphs": [
   "肃肃花絮晚，菲菲红素轻。",
   "日长唯鸟雀，春远独柴荆。",
   "数有关中乱，何曾剑外清。",
   "故乡归不得，地入亚夫营。"
  ],
  "title": "春远"
 },
 {
  "id": 2123,
  "author": "杜甫",
  "paragraphs": [
   "雾隐平郊树，风含广岸波。",
   "沈沈春色静，惨惨暮寒多。",
   "戍鼓犹长击，林莺遂不歌。",
   "忽思高宴会，朱袖拂云和。"
  ],
  "title": "暮寒"
 },
 {
  "id": 2124,
  "author": "杜甫",
  "paragraphs": [
   "旅食惊双燕，衔泥入此堂。",
   "应同避燥湿，且复过炎凉。",
   "养子风尘际，来时道路长。",
   "今秋天地在，吾亦离殊方。"
  ],
  "title": "双燕"
 },
 {
  "id": 2125,
  "author": "杜甫",
  "paragraphs": [
   "百舌来何处，重重祗报春。",
   "知音兼众语，整翮岂多身。",
   "花密藏难见，枝高听转新。",
   "过时如发口，君侧有谗人。"
  ],
  "title": "百舌"
 },
 {
  "id": 2126,
  "author": "杜甫",
  "paragraphs": [
   "江汉山重阻，风云地一隅。",
   "年年非故物，处处是穷途。",
   "丧乱秦公子，悲凉楚大夫。",
   "平生心已折，行路日荒芜。"
  ],
  "title": "地隅"
 },
 {
  "id": 2127,
  "author": "杜甫",
  "paragraphs": [
   "巴蜀愁谁语，吴门兴杳然。",
   "九江春草外，三峡暮帆前。",
   "厌就成都卜，休为吏部眠。",
   "蓬莱如可到，衰白问群仙。"
  ],
  "title": "游子"
 },
 {
  "id": 2128,
  "author": "杜甫",
  "paragraphs": [
   "道路时通塞，江山日寂寥。",
   "偷生唯一老，伐叛已三朝。",
   "雨急青枫暮，云深黑水遥。",
   "梦归归未得，不用楚辞招。"
  ],
  "title": "归梦"
 },
 {
  "id": 2129,
  "author": "杜甫",
  "paragraphs": [
   "离亭非旧国，春色是他乡。",
   "老畏歌声断，愁随舞曲长。",
   "二天开宠饯，五马烂生光。",
   "川路风烟接，俱宜下凤皇。"
  ],
  "title": "江亭王阆州筵饯萧遂州"
 },
 {
  "id": 2130,
  "author": "杜甫",
  "paragraphs": [
   "迟日江山丽，春风花草香。",
   "泥融飞燕子，沙暖睡鸳鸯。"
  ],
  "title": "绝句二首 一"
 },
 {
  "id": 2131,
  "author": "杜甫",
  "paragraphs": [
   "江碧鸟逾白，山青花欲燃。"
  ],
  "title": "绝句二首 二"
 },
 {
  "id": 2132,
  "author": "杜甫",
  "paragraphs": [
   "君王台榭枕巴山，万丈丹梯尚可攀。",
   "春日莺啼修竹里，仙家犬吠白云间。",
   "清江锦石伤心丽，嫩蘂浓花满目班。",
   "人到于今歌出牧，来游此地不知还。"
  ],
  "title": "滕王亭子"
 },
 {
  "id": 2133,
  "author": "杜甫",
  "paragraphs": [
   "中天积翠玉台遥，上帝高居绛节朝。",
   "遂有冯夷来击鼓，始知嬴女善吹箫。",
   "江光隐见鼋鼍窟，石势参差乌鹊桥。",
   "更肯红颜生羽翼，便应黄发老渔樵。"
  ],
  "title": "玉台观"
 },
 {
  "id": 2134,
  "author": "杜甫",
  "paragraphs": [
   "寂寞春山路，君王不复行。",
   "古墙犹竹色，虚阁自松声。",
   "鸟雀荒村暮，云霞过客情。",
   "尚思歌吹入，千骑把霓旌。"
  ],
  "title": "滕王亭子"
 },
 {
  "id": 2135,
  "author": "杜甫",
  "paragraphs": [
   "浩劫因王造，平台访古游。",
   "彩云萧史驻，文字鲁恭留。",
   "宫阙通群帝，乾坤到十洲。",
   "人传有笙鹤，时过此山头。"
  ],
  "title": "玉台观"
 },
 {
  "id": 2136,
  "author": "杜甫",
  "paragraphs": [
   "春江不可渡，二月已风涛。",
   "舟楫欹斜疾，鱼龙偃卧高。",
   "渚花兼素锦，汀草乱青袍。",
   "戏问垂纶客，悠悠见汝曹。"
  ],
  "title": "渡江"
 },
 {
  "id": 2137,
  "author": "杜甫",
  "paragraphs": [
   "南国旱无雨，今朝江出云。",
   "入空才漠漠，洒迥已纷纷。",
   "巢燕高飞尽，林花润色分。",
   "晚来声不绝，应得夜深闻。"
  ],
  "title": "喜雨"
 },
 {
  "id": 2138,
  "author": "杜甫",
  "paragraphs": [
   "窜身来蜀地，同病得韦郎。",
   "天下干戈满，江边岁月长。",
   "别筵花欲暮，春日鬓俱苍。",
   "为问南溪竹，抽梢合过墙。"
  ],
  "title": "送韦郎司直归成都"
 },
 {
  "id": 2139,
  "author": "杜甫",
  "paragraphs": [
   "得归茅屋赴成都，直为文翁再剖符。",
   "但使闾阎还揖让，敢论松竹久荒芜。",
   "鱼知丙穴由来美酒忆郫筒不用酤。",
   "五马旧曾谙小径，几回书札待潜夫。"
  ],
  "title": "将赴成都草堂途中有作先寄严郑公五首 一"
 },
 {
  "id": 2140,
  "author": "杜甫",
  "paragraphs": [
   "处处青江带白苹，故园犹得见残春。",
   "雪山斥候无兵马，锦里逢迎有主人。",
   "休怪儿童延俗客，不教鹅鸭恼比邻。",
   "习池未觉风流尽，况复旌州赏更新。"
  ],
  "title": "将赴成都草堂途中有作先寄严郑公五首 二"
 },
 {
  "id": 2141,
  "author": "杜甫",
  "paragraphs": [
   "竹寒沙碧浣花溪，菱刺藤梢咫尺迷。",
   "过客径须愁出入，居人不自解东西。",
   "书签药里封蛛网，野店山桥送马蹄。",
   "岂藉荒庭春草色，先判一饮醉如泥。"
  ],
  "title": "将赴成都草堂途中有作先寄严郑公五首 三"
 },
 {
  "id": 2142,
  "author": "杜甫",
  "paragraphs": [
   "常苦沙崩损药栏，也从江槛落风湍。",
   "新松恨不高千尺，恶竹应须斩万竿。",
   "生理祗凭黄阁老，衰颜欲付紫金丹。",
   "三年奔走空皮骨，信有人间行路难。"
  ],
  "title": "将赴成都草堂途中有作先寄严郑公五首 四"
 },
 {
  "id": 2143,
  "author": "杜甫",
  "paragraphs": [
   "锦官城西生事微，乌皮几在还思归。",
   "昔去为忧乱兵入，今来已恐邻人非。",
   "侧身天地更怀古，回首风尘甘息机。",
   "共说总戎云鸟阵，不妨游子芰荷衣。"
  ],
  "title": "将赴成都草堂途中有作先寄严郑公五首 五"
 },
 {
  "id": 2144,
  "author": "杜甫",
  "paragraphs": [
   "他乡复行役，驻马别孤坟。",
   "近泪无干土，低空有断云。",
   "对碁陪谢傅，把剑觅徐君。",
   "唯见林花落，莺啼送客闻。"
  ],
  "title": "别房太尉墓"
 },
 {
  "id": 2145,
  "author": "杜甫",
  "paragraphs": [
   "汨汨避群盗，悠悠经十年。",
   "不成向南国，复作游西川。",
   "物役水虚照，魂伤山寂然。",
   "我生无倚著，尽室畏途边。"
  ],
  "title": "自阆州领妻子却赴蜀州山行三首 一"
 },
 {
  "id": 2146,
  "author": "杜甫",
  "paragraphs": [
   "长林偃风色，回复意犹迷。",
   "衫裛翠微润，马衔青草嘶。",
   "栈县斜避石，桥断却寻溪。",
   "何日干戈尽，飘飘愧老妻。"
  ],
  "title": "自阆州领妻子却赴蜀州山行三首 二"
 },
 {
  "id": 2147,
  "author": "杜甫",
  "paragraphs": [
   "行色递隐见，人烟时有无。",
   "仆夫穿竹语，稚子入云呼。",
   "转石惊魑魅，抨弓落狖鼯。",
   "真供一笑乐，似欲慰穷途。"
  ],
  "title": "自阆州领妻子却赴蜀州山行三首 三"
 },
 {
  "id": 2148,
  "author": "杜甫",
  "paragraphs": [
   "南国昼多雾，北风天正寒。",
   "路危行木杪，身远宿云端。",
   "山鬼吹灯灭，厨人语夜阑。",
   "鸡鸣问前馆，世乱敢求安。"
  ],
  "title": "山馆"
 },
 {
  "id": 2149,
  "author": "杜甫",
  "paragraphs": [
   "马首见盐亭，高山拥县青。",
   "云溪花淡淡，春郭水泠泠。",
   "全蜀多名士，严家聚德星。",
   "长歌意无极，好为老夫听。"
  ],
  "title": "行次盐亭县卿题四韵奉简严遂州蓬州两使君咨议诸昆季"
 },
 {
  "id": 2150,
  "author": "杜甫",
  "paragraphs": [
   "看花虽郭内，倚杖即溪边。",
   "山县早休市，江桥春聚船。",
   "狎鸥轻白浪，归雁喜青天。",
   "物色兼生意，凄凉忆去年。"
  ],
  "title": "倚杖"
 },
 {
  "id": 2151,
  "author": "杜甫",
  "paragraphs": [
   "鹅儿黄似酒，对酒爱新鹅。",
   "引颈嗔船逼，无行乱眼多。",
   "翅开遭宿雨，力小困沧波。",
   "客散层城暮，狐狸奈若何。"
  ],
  "title": "舟前小鹅儿"
 },
 {
  "id": 2152,
  "author": "杜甫",
  "paragraphs": [
   "房相西亭鹅一群，眠沙泛浦白于云。",
   "凤皇池上应回首，为报笼随王右军。"
  ],
  "title": "得房公池鹅"
 },
 {
  "id": 2153,
  "author": "杜甫",
  "paragraphs": [
   "闷到房公池水头，坐逢杨子镇东州。",
   "却向青溪不相见，回船应载阿戎游。"
  ],
  "title": "荅杨梓州"
 },
 {
  "id": 2154,
  "author": "杜甫",
  "paragraphs": [
   "花近高楼伤客心，万方多难此登临。",
   "锦江春色来天地，玉垒浮云变古今。",
   "北极朝廷终不改，西山寇盗莫相侵。",
   "可怜后主还祠庙，日暮聊为梁甫吟。"
  ],
  "title": "登楼"
 },
 {
  "id": 2155,
  "author": "杜甫",
  "paragraphs": [
   "苔径临江竹，茅檐覆地花。",
   "别来频甲子，倏忽又春华。",
   "倚杖看孤石，倾壶就浅沙。",
   "远鸥浮水静，轻燕受风斜。",
   "世路虽多梗，吾生亦有涯。",
   "此身醒复醉，乘兴即为家。"
  ],
  "title": "春归"
 },
 {
  "id": 2156,
  "author": "杜甫",
  "paragraphs": [
   "东来万里客，乱定几年归。",
   "肠断江城雁，高高正北飞。"
  ],
  "title": "归雁"
 },
 {
  "id": 2157,
  "author": "杜甫",
  "paragraphs": [
   "往往虽相见，飘飘愧此身。",
   "不关轻绂冕，俱是避风尘。",
   "一别星桥夜，三移斗柄春。",
   "败亡非赤壁，奔走为黄巾。",
   "子去何潇洒，余藏异隐沦。",
   "书成无过雁，衣故有县鹑。",
   "恐惧行装数，伶俜卧疾频。",
   "晓莺工迸泪，秋月解伤神。",
   "会面嗟黧黑，含凄话苦辛。",
   "接舆还入楚，王粲不归秦。",
   "锦里残丹灶，花溪得钓纶。",
   "消中祗自惜，晚起索谁亲。",
   "伏柱闻周史，乘槎有汉臣。",
   "鸳鸿不易狎，龙虎未宜驯。",
   "客则挂冠至，交非倾盖新。",
   "由来意气合，直取性情真。",
   "浪迹同生死，无心耻贱贫。",
   "偶然存蔗芋，幸各对松筠。",
   "麤饭依他日，穷愁怪此辰。",
   "女长裁褐稳，男大卷书匀。",
   "漰口江如练，蚕崖雪似银。",
   "名园当翠𪩘，野棹没青苹。",
   "屡喜王侯宅，时邀江海人。",
   "追随不觉晚，款曲动弥旬。",
   "但使芝兰秀，何烦栋宇邻。",
   "山阳无俗物，郑驿正留宾。",
   "出入并鞍马，光辉参席珍。",
   "重游先主庙，更历少城𬮱。",
   "石镜通幽魄，琴台隐绛唇。",
   "送终惟粪土，结爱独荆榛。",
   "置酒高林下，观碁积水滨。",
   "区区甘累趼，稍稍息劳筋。",
   "网聚粘圆鲫，丝繁煮细莼。",
   "长歌敲柳瘿，小睡凭藤轮。",
   "农月须知课，田家敢忘勤。",
   "浮生难去食，良会惜清晨。",
   "列国兵戈暗，今王德教淳。",
   "要闻除䝟貐，休作画麒麟。",
   "洗眼看轻薄，虚怀任屈伸。",
   "莫令胶漆地，万古重雷陈。"
  ],
  "title": "赠王二十四侍御契四十韵"
 },
 {
  "id": 2158,
  "author": "杜甫",
  "paragraphs": [
   "闻道君牙帐，防秋近赤霄。",
   "下临千雪岭，却背五绳桥。",
   "海内久戎服，京师今晏朝。",
   "犬羊曾烂熳，宫阙尚萧条。",
   "猛将宜尝胆，龙泉必在腰。",
   "黄图遭污辱，月窟可焚烧。",
   "会取干戈利，无令斥候骄。",
   "居然双捕虏，自是一嫖姚。",
   "落日思轻骑，高天忆射雕。",
   "云台画形像，皆为扫氛妖。"
  ],
  "title": "寄董卿嘉荣十韵"
 },
 {
  "id": 2159,
  "author": "杜甫",
  "paragraphs": [
   "关内昔分袂，天边今转蓬。",
   "驱驰不可说，谈笑偶然同。",
   "道术曾留意，先生早击蒙。",
   "家家迎蓟子，处处识壶公。",
   "长啸峨嵋北，潜行玉垒东。",
   "有时骑猛虎，虚室使仙童。",
   "发少何劳白，颜衰肯更红。",
   "望云悲𫐘轲，毕景羡冲融。",
   "丧乱形仍役，凄凉信不通。",
   "悬旌要路口，倚剑短亭中。",
   "永作殊方客，残生一老翁。",
   "相哀骨可换，亦遣驭清风。"
  ],
  "title": "寄司马山人十二韵"
 },
 {
  "id": 2160,
  "author": "杜甫",
  "paragraphs": [
   "黄河北岸海西军，椎鼓鸣钟天下闻。",
   "铁马长鸣不知数，胡人高鼻动成群。"
  ],
  "title": "黄河二首 一"
 },
 {
  "id": 2161,
  "author": "杜甫",
  "paragraphs": [
   "黄河西岸是吾蜀，欲须供给家无粟。",
   "愿驱众蔗戴君王，混一车书弃金玉。"
  ],
  "title": "黄河二首 二"
 },
 {
  "id": 2162,
  "author": "杜甫",
  "paragraphs": [
   "名参汉望苑，职述景题舆。",
   "巫峡将之郡，荆门好附书。",
   "远行无自苦，内热比何如。",
   "正是炎天阔，那堪野馆疏。",
   "黄牛平驾浪，画鹢上凌虚。",
   "试待盘涡歇，方期解缆初。",
   "闷能过小径，自为摘嘉蔬。",
   "渚柳元幽僻，村花不扫除。",
   "宿阴繁素柰，过雨乱红蕖。",
   "寂寂夏先晚，泠泠风有余。",
   "江清心可莹，竹冷发堪梳。",
   "直作移巾几，秋帆发弊庐。"
  ],
  "title": "寄李十四员外布十二韵"
 },
 {
  "id": 2163,
  "author": "杜甫",
  "paragraphs": [
   "客里有所过，归来知路难。",
   "开门野鼠走，散帙壁鱼干。",
   "洗杓开新酝，低头拭小盘。",
   "凭谁给曲蘖，细酌老江干。"
  ],
  "title": "归来"
 },
 {
  "id": 2164,
  "author": "杜甫",
  "paragraphs": [
   "为嗔王录事，不寄草堂赀。",
   "昨属愁春雨，能忘欲漏时。"
  ],
  "title": "王录事许修草堂赀不到聊小诘"
 },
 {
  "id": 2165,
  "author": "杜甫",
  "paragraphs": [
   "邛州崔录事，闻在果园坊。",
   "久待无消息，终朝有底忙。",
   "应愁江树远，怯见野亭荒。",
   "浩荡风尘外，谁知酒熟香。"
  ],
  "title": "寄邛州崔录事"
 },
 {
  "id": 2166,
  "author": "杜甫",
  "paragraphs": [
   "此老已云殁，邻人嗟亦休。",
   "竟无宣室召，徒有茂陵求。",
   "妻子寄他食，园林非昔游。",
   "空余𰬸帷在，淅淅野风秋。"
  ],
  "title": "过故斛斯校书庄二首 一"
 },
 {
  "id": 2167,
  "author": "杜甫",
  "paragraphs": [
   "燕入非旁舍，鸥归祗故池。",
   "断桥无复板，卧柳自生枝。",
   "遂有山阳作，多惭鲍叔知。",
   "素交零落尽，白首泪双垂。"
  ],
  "title": "过故斛斯校书庄二首 二"
 },
 {
  "id": 2168,
  "author": "杜甫",
  "paragraphs": [
   "山云行绝塞，大火复西流。",
   "飞雨动华屋，萧萧梁栋秋。",
   "穷途愧知己，暮齿借前筹。",
   "已费清晨谒，那成长者谋。",
   "解衣开北户，高枕对南楼。",
   "树湿风凉进，江喧水气浮。",
   "礼宽心有适，节爽病微瘳。",
   "主将归调鼎，吾还访旧丘。"
  ],
  "title": "立秋雨院中有作"
 },
 {
  "id": 2169,
  "author": "杜甫",
  "paragraphs": [
   "秋风袅袅动高旌，玉帐分弓射虏营。",
   "已收滴博云间戍，更夺蓬婆雪外城。"
  ],
  "title": "奉和严大夫军城早秋"
 },
 {
  "id": 2170,
  "author": "杜甫",
  "paragraphs": [
   "幕府秋风日夜清，澹云疏雨过高城。",
   "叶心朱实看时落，阶面青苔先自生。",
   "复有楼台衔暮景，不劳钟鼓报新晴。",
   "浣花溪里花饶笑，肯信吾兼吏隐名。"
  ],
  "title": "院中晚晴怀西郭茅舍"
 },
 {
  "id": 2171,
  "author": "杜甫",
  "paragraphs": [
   "碧涧虽多雨，秋沙先少泥。",
   "蛟龙引子过，荷芰逐花低。",
   "老去参戎幕，归来散马蹄。",
   "稻粱须就列，榛草即相迷。",
   "蓄积思江汉，疏顽惑町畦。",
   "稍酬知己分，还入故林栖。"
  ],
  "title": "到村"
 },
 {
  "id": 2172,
  "author": "杜甫",
  "paragraphs": [
   "清秋幕府井梧寒，独宿江城蜡炬残。",
   "永夜角声悲自语，中天月色好谁看。",
   "风尘荏苒音书绝，关塞萧条行路难。",
   "已忍伶俜十年事，强移栖息一枝安。"
  ],
  "title": "宿府"
 },
 {
  "id": 2173,
  "author": "杜甫",
  "paragraphs": [
   "岷岭南蛮北，徐关东海西。",
   "此行何日到，送汝万行啼。",
   "绝域惟高枕，清风独杖藜。",
   "危时暂相见，衰白意都迷。"
  ],
  "title": "送舍弟频赴齐州三首 一"
 },
 {
  "id": 2174,
  "author": "杜甫",
  "paragraphs": [
   "风尘暗不开，汝去几时来。",
   "兄弟分离苦，形容老病催。",
   "江通一柱观，日落望乡台。"
  ],
  "title": "送舍弟频赴齐州三首 二"
 },
 {
  "id": 2175,
  "author": "杜甫",
  "paragraphs": [
   "诸姑今海畔，两弟亦山东。",
   "去傍干戈觅，来看道路通。",
   "短衣防战地，匹马逐秋风。",
   "莫作俱流落，长瞻碣石鸿。"
  ],
  "title": "送舍弟频赴齐州三首 三"
 },
 {
  "id": 2176,
  "author": "杜甫",
  "paragraphs": [
   "弱质岂自负，移根方尔瞻。",
   "细声闻玉帐，疏翠近珠帘。",
   "未见紫烟集，虚蒙清露沾。",
   "何当一百丈，欹盖拥高檐。"
  ],
  "title": "严郑公阶下新松"
 },
 {
  "id": 2177,
  "author": "杜甫",
  "paragraphs": [
   "绿竹半含箨，新梢才出墙。",
   "色侵书帙晚，阴过酒樽凉。",
   "雨洗娟娟净，风吹细细香。",
   "但令无剪伐，会见拂云长。"
  ],
  "title": "严郑公宅同咏竹"
 },
 {
  "id": 2178,
  "author": "杜甫",
  "paragraphs": [
   "沱水流中座，岷山到此堂。",
   "白波吹粉壁，青嶂插雕梁。",
   "直讶杉松冷，兼疑菱荇香。",
   "雪云虚点缀，沙草得微茫。",
   "岭雁随毫末，川蜺饮练光。",
   "霏红洲蘂乱，拂黛石萝长。",
   "暗谷非关雨，丹枫不为霜。",
   "秋成玄圃外，景物洞庭旁。",
   "绘事功殊绝，幽襟兴激昂。",
   "从来谢太傅，丘壑道难忘。"
  ],
  "title": "奉观严郑公厅事岷山沱江画图十韵"
 },
 {
  "id": 2179,
  "author": "杜甫",
  "paragraphs": [
   "湍驶风醒酒，船回雾起堤。",
   "高城秋自落，杂树晚相迷。",
   "坐触鸳鸯起，巢倾翡翠低。",
   "莫须惊白鹭，为伴宿清溪。"
  ],
  "title": "晚秋陪严郑公摩诃池泛舟"
 },
 {
  "id": 2180,
  "author": "杜甫",
  "paragraphs": [
   "垂老戎衣窄，归休寒色深。",
   "渔舟上急水，猎火著高林。",
   "日有习池醉，愁来梁甫吟。",
   "干戈未偃息，出处遂何心。"
  ],
  "title": "初冬"
 },
 {
  "id": 2181,
  "author": "杜甫",
  "paragraphs": [
   "冬至至后日初长，远在剑南思洛阳。",
   "青袍白马有何意，金谷铜驼非故乡。",
   "梅花欲开不自觉，棣萼一别永相望。",
   "愁极本凭诗遣兴，诗成吟咏转凄凉。"
  ],
  "title": "至后"
 },
 {
  "id": 2182,
  "author": "杜甫",
  "paragraphs": [
   "野外堂依竹，篱边水向城。",
   "蚁浮仍腊味，鸥泛已春声。",
   "药许邻人㔉，书从稚子擎。",
   "白头趋幕府，深觉负平生。"
  ],
  "title": "正月三日归溪上有作简院内诸公"
 },
 {
  "id": 2183,
  "author": "杜甫",
  "paragraphs": [
   "野水平桥路，春沙映竹村。",
   "风轻粉蝶喜，花暖蜜蜂喧。",
   "把酒宜深酌，题诗好细论。",
   "府中瞻暇日，江上忆词源。",
   "迹忝朝廷旧，情依节制尊。",
   "还思长者辙，恐避席为门。"
  ],
  "title": "弊庐遣兴奉寄严公"
 },
 {
  "id": 2184,
  "author": "杜甫",
  "paragraphs": [
   "农务村村急，春流岸岸深。",
   "乾坤万里眼，时序百年心。",
   "茅屋还堪赋，桃源自可寻。",
   "艰难贱生理，飘泊到如今。"
  ],
  "title": "春日江村五首 一"
 },
 {
  "id": 2185,
  "author": "杜甫",
  "paragraphs": [
   "迢递来三蜀，蹉跎有六年。",
   "客身逢故旧，发兴自林泉。",
   "过懒从衣结，频游任履穿。",
   "藩篱无限景，恣意买江天。"
  ],
  "title": "春日江村五首 二"
 },
 {
  "id": 2186,
  "author": "杜甫",
  "paragraphs": [
   "种竹交加翠，栽桃烂熳红。",
   "经心石镜月，到面雪山风。",
   "赤管随王命，银章付老翁。",
   "岂知牙齿落，名玷荐贤中。"
  ],
  "title": "春日江村五首 三"
 },
 {
  "id": 2187,
  "author": "杜甫",
  "paragraphs": [
   "扶病垂朱绂，归休步紫苔。",
   "郊扉存晚计，幕府愧群材。",
   "燕外晴丝卷，鸥边水叶开。",
   "邻家送鱼鳖，问我数能来。"
  ],
  "title": "春日江村五首 四"
 },
 {
  "id": 2188,
  "author": "杜甫",
  "paragraphs": [
   "群盗哀王粲，中年召贾生。",
   "登楼初有作，前席竟为荣。",
   "宅入先贤传，才高处士名。",
   "异时怀二子，春日复含情。"
  ],
  "title": "春日江村五首 五"
 },
 {
  "id": 2189,
  "author": "杜甫",
  "paragraphs": [
   "日出篱东水，云生舍北泥。",
   "竹高鸣翡翠，沙僻舞鹍鸡。"
  ],
  "title": "绝句六首 一"
 },
 {
  "id": 2190,
  "author": "杜甫",
  "paragraphs": [
   "蔼蔼花蘂乱，飞飞蜂蝶多。",
   "幽栖身懒动，客至欲如何。"
  ],
  "title": "绝句六首 二"
 },
 {
  "id": 2191,
  "author": "杜甫",
  "paragraphs": [
   "凿井交棕叶，开渠断竹根。",
   "扁舟轻袅缆，小径曲通村。"
  ],
  "title": "绝句六首 三"
 },
 {
  "id": 2192,
  "author": "杜甫",
  "paragraphs": [
   "急雨捎溪足，斜晖转树腰。",
   "隔巢黄鸟并，翻藻白鱼跳。"
  ],
  "title": "绝句六首 四"
 },
 {
  "id": 2193,
  "author": "杜甫",
  "paragraphs": [
   "舍下笋穿壁，庭中藤刺檐。",
   "地晴丝冉冉，江白草纤纤。"
  ],
  "title": "绝句六首 五"
 },
 {
  "id": 2194,
  "author": "杜甫",
  "paragraphs": [
   "江动月移石，溪虚云傍花。",
   "鸟栖知故道，帆过宿谁家。"
  ],
  "title": "绝句六首 六"
 },
 {
  "id": 2195,
  "author": "杜甫",
  "paragraphs": [
   "堂西长笋别开门，堑北行椒却背村。",
   "梅熟许同朱老吃，松高拟对阮生论。"
  ],
  "title": "绝句四首 一"
 },
 {
  "id": 2196,
  "author": "杜甫",
  "paragraphs": [
   "欲作鱼梁云复湍，因惊四月雨声寒。",
   "青溪先有蛟龙窟，竹石如山不敢安。"
  ],
  "title": "绝句四首 二"
 },
 {
  "id": 2197,
  "author": "杜甫",
  "paragraphs": [
   "两个黄鹂鸣翠柳，一行白鹭上青天。",
   "窗含西岭千秋雪，门泊东吴万里船。"
  ],
  "title": "绝句四首 三"
 },
 {
  "id": 2198,
  "author": "杜甫",
  "paragraphs": [
   "药条药甲润青青，色过棕亭入草亭。",
   "苗满空山惭取誉，根居隙地怯成形。"
  ],
  "title": "绝句四首 四"
 },
 {
  "id": 2199,
  "author": "杜甫",
  "paragraphs": [
   "素幔随流水，归舟返旧京。",
   "老亲如宿昔，部曲异平生。",
   "风送蛟龙雨，天长骠骑营。",
   "一哀三峡暮，遗后见君情。"
  ],
  "title": "哭严仆射归榇"
 },
 {
  "id": 2200,
  "author": "杜甫",
  "paragraphs": [
   "胜绝惊身老，情忘发兴奇。",
   "座从歌妓密，乐任主人为。",
   "重碧拈春酒，轻红擘荔枝。",
   "楼高欲愁思，横笛未休吹。"
  ],
  "title": "宴戎州杨使君东楼"
 },
 {
  "id": 2201,
  "author": "杜甫",
  "paragraphs": [
   "闻道乘骢发，沙边待至今。",
   "不知云雨散，虚费短长吟。",
   "山带乌蛮阔，江连白帝深。",
   "船经一柱观，留眼共登临。"
  ],
  "title": "渝州候严六侍御不到先下峡"
 },
 {
  "id": 2202,
  "author": "杜甫",
  "paragraphs": [
   "闻道云安曲米春，才倾一盏即醺人。",
   "乘舟取醉非难事，下峡消愁定几巡。",
   "长年三老遥怜汝，棙柁开头捷有神。",
   "已办青钱防雇直，当令美味入吾唇。"
  ],
  "title": "拨闷"
 },
 {
  "id": 2203,
  "author": "杜甫",
  "paragraphs": [
   "归朝不相见，蜀使忽传亡。",
   "虚历金华省，何殊地下郎。",
   "致君丹槛折，哭友白云长。",
   "独步诗名在，秪令故旧伤。"
  ],
  "title": "闻高常侍亡"
 },
 {
  "id": 2204,
  "author": "杜甫",
  "paragraphs": [
   "出守吾家侄，殊方此日欢。",
   "自须游阮巷，不是怕湖滩。",
   "乐助长歌逸，杯饶旅思宽。",
   "昔曾如意舞，牵率强为看。"
  ],
  "title": "宴忠州使君侄宅"
 },
 {
  "id": 2205,
  "author": "杜甫",
  "paragraphs": [
   "禹庙空山里，秋风落日斜。",
   "荒庭垂橘柚，古屋画龙蛇。",
   "云气生虚壁，江声走白沙。",
   "早知乘四载，疏凿控三巴。"
  ],
  "title": "禹庙"
 },
 {
  "id": 2206,
  "author": "杜甫",
  "paragraphs": [
   "忠州三峡内，井邑聚云根。",
   "小市常争米，孤城早闭门。",
   "空看过客泪，莫觅主人恩。",
   "淹泊仍愁虎，深居赖独园。"
  ],
  "title": "题忠州龙兴寺所居院壁"
 },
 {
  "id": 2207,
  "author": "杜甫",
  "paragraphs": [
   "细草微风岸，危樯独夜舟。",
   "星垂平野阔，月涌大江流。",
   "名岂文章著，官因老病休。",
   "飘飘何所似，天地一沙鸥。"
  ],
  "title": "旅夜书怀"
 },
 {
  "id": 2208,
  "author": "杜甫",
  "paragraphs": [
   "儿扶犹杖策，卧病一秋强。",
   "白发少新洗，寒衣宽总长。",
   "故人忧见及，此别泪相忘。",
   "各逐萍流转，来书细作行。"
  ],
  "title": "别常征君"
 },
 {
  "id": 2209,
  "author": "杜甫",
  "paragraphs": [
   "前年渝州杀刺史，今年开州杀刺史。",
   "群盗相随剧虎狼，食人更肯留妻子。"
  ],
  "title": "三绝句 一"
 },
 {
  "id": 2210,
  "author": "杜甫",
  "paragraphs": [
   "二十一家同入蜀，惟残一人出骆谷。",
   "自说二女啮臂时，回头却向秦云哭。"
  ],
  "title": "三绝句 二"
 },
 {
  "id": 2211,
  "author": "杜甫",
  "paragraphs": [
   "殿前兵马虽骁雄，纵暴略与羌浑同。",
   "闻道杀人汉水上，妇女多在官军中。"
  ],
  "title": "三绝句 三"
 },
 {
  "id": 2212,
  "author": "杜甫",
  "paragraphs": [
   "今朝腊月春意动，云安县前江可怜。",
   "一声何处送书雁，百丈谁家上水船。",
   "未将梅蘂惊愁眼，要取楸花媚远天。",
   "明光起草人所羡，肺病几时朝日边。"
  ],
  "title": "十二月一日三首 一"
 },
 {
  "id": 2213,
  "author": "杜甫",
  "paragraphs": [
   "寒轻市上山烟碧，日满楼前江雾黄。",
   "负盐出井此谿女，打鼓发船何郡郎。",
   "新亭举目风景切，茂陵著书消渴长。",
   "春花不愁不烂漫，楚客唯听棹相将。"
  ],
  "title": "十二月一日三首 二"
 },
 {
  "id": 2214,
  "author": "杜甫",
  "paragraphs": [
   "即看燕子入山扉，岂有黄鹂历翠微。",
   "短短桃花临水岸，轻轻柳絮点人衣。",
   "春来准拟开怀久，老去亲知见面稀。",
   "他日一杯难强进，重嗟筋力故山违。"
  ],
  "title": "十二月一日三首 三"
 },
 {
  "id": 2215,
  "author": "杜甫",
  "paragraphs": [
   "南雪不到地，青崖沾未消。",
   "微微向日薄，脉脉去人遥。",
   "冬热鸳鸯病，峡深豺虎骄。",
   "愁边有江水，焉得北之朝。"
  ],
  "title": "又雪"
 },
 {
  "id": 2216,
  "author": "杜甫",
  "paragraphs": [
   "国有乾坤大，王今叔父尊。",
   "剖符来蜀道，归盖取荆门。",
   "峡险通舟过，江长注海奔。",
   "主人留上客，避暑得名园。",
   "前后缄书报，分明馔玉恩。",
   "天云浮绝壁，风竹在华轩。",
   "已觉良宵永，何看骇浪翻。",
   "入期朱邸雪，朝傍紫微垣。",
   "枚乘文章老，河间礼乐存。",
   "悲秋宋玉宅，失路武陵源。",
   "淹薄俱崖口，东西异石根。",
   "夷音迷咫尺，鬼物傍黄昏。",
   "犬马诚为恋，狐狸不足论。",
   "从容草奏罢，宿昔奉清樽。"
  ],
  "title": "奉汉中王手札"
 },
 {
  "id": 2217,
  "author": "杜甫",
  "paragraphs": [
   "飘飘西极马，来自渥洼池。",
   "飒飁定山桂，低徊风雨枝。",
   "我闻龙正直，道屈尔何为。",
   "且有元戎命，悲歌识者谁。",
   "官联辞冗长，行路洗欹危。",
   "脱剑主人赠，去帆春色随。",
   "阴沈铁凤阙，教练羽林儿。",
   "天子朝侵早，云台仗数移。",
   "分军应供给，百姓日支离。",
   "黠吏因封己，公才或守雌。",
   "燕王买骏骨，渭老得熊罴。",
   "活国名公在，拜坛群寇疑。",
   "冰壶动瑶碧，野水失蛟螭。",
   "入幕诸彦集，渴贤高选宜。",
   "骞腾坐可致，九万起于斯。",
   "复进出矛戟，昭然开鼎彝。",
   "会看之子贵，叹及老夫衰。",
   "岂但江曾决，还思雾一披。",
   "暗尘生古镜，拂匣照西施。",
   "舅氏多人物，无惭困翮垂。"
  ],
  "title": "赠崔十三评事公辅"
 },
 {
  "id": 2218,
  "author": "杜甫",
  "paragraphs": [
   "众水会涪万，瞿塘争一门。",
   "朝宗人共挹，盗贼尔谁尊。",
   "孤石隐如马，高萝垂饮猿。",
   "归心异波浪，何事即飞翻。"
  ],
  "title": "长江二首 一"
 },
 {
  "id": 2219,
  "author": "杜甫",
  "paragraphs": [
   "浩浩终不息，乃知东极临。",
   "众流归海意，万国奉君心。",
   "色借潇湘阔，声驱滟滪深。",
   "未辞添雾雨，接上遇衣襟。"
  ],
  "title": "长江二首 二"
 },
 {
  "id": 2220,
  "author": "杜甫",
  "paragraphs": [
   "远闻房太守，归葬陆浑山。",
   "一德兴王后，孤魂久客间。",
   "孔明多故事，安石竟崇班。",
   "他日嘉陵涕，仍沾楚水还。"
  ],
  "title": "承闻故房相公灵榇自阆州启殡归葬东都有作二首 一"
 },
 {
  "id": 2221,
  "author": "杜甫",
  "paragraphs": [
   "丹旐飞飞日，初传发阆州。",
   "风尘终不解，江汉忽同流。",
   "剑动新身匣，书归故国楼。",
   "尽哀知有处，为客恐长休。"
  ],
  "title": "承闻故房相公灵榇自阆州启殡归葬东都有作二首 二"
 },
 {
  "id": 2222,
  "author": "杜甫",
  "paragraphs": [
   "寒花开已尽，菊蘂独盈枝。",
   "旧摘人频异，轻香酒𫏐随。",
   "地偏初衣袷，山拥更登危。",
   "万国皆戎马，酣歌泪欲垂。"
  ],
  "title": "云安九日郑十八携酒陪诸公宴"
 },
 {
  "id": 2223,
  "author": "杜甫",
  "paragraphs": [
   "雨后过畦润，花残步屐迟。",
   "把文惊小陆，好客见当时。"
  ],
  "title": "荅郑十七郎一绝"
 },
 {
  "id": 2224,
  "author": "杜甫",
  "paragraphs": [
   "石城除击柝，铁锁欲开关。",
   "鼓角悲荒塞，星河落曙山。",
   "巴人常小梗，蜀使动无还。",
   "垂老孤帆色，飘飘犯百蛮。"
  ],
  "title": "将晓二首 一"
 },
 {
  "id": 2225,
  "author": "杜甫",
  "paragraphs": [
   "军吏回官烛，舟人自楚歌。",
   "寒沙蒙薄雾，落月去清波。",
   "壮惜身名晚，衰惭应接多。",
   "归朝日簪笏，筋力定如何。"
  ],
  "title": "将晓二首 二"
 },
 {
  "id": 2226,
  "author": "杜甫",
  "paragraphs": [
   "军旅西征僻，风尘战伐多。",
   "犹闻蜀父老，不忘舜讴歌。",
   "天险终难立，柴门岂重过。",
   "朝朝巫峡水，远逗锦江波。"
  ],
  "title": "怀锦水居止二首 一"
 },
 {
  "id": 2227,
  "author": "杜甫",
  "paragraphs": [
   "万里桥南宅，百花潭北庄。",
   "层轩皆面水，老树饱经霜。",
   "雪岭界天白，锦城曛日黄。",
   "惜哉形胜地，回首一茫茫。"
  ],
  "title": "怀锦水居止二首 二"
 },
 {
  "id": 2228,
  "author": "杜甫",
  "paragraphs": [
   "峡里云安县，江楼翼瓦齐。",
   "两边山木合，终日子规啼。",
   "眇眇春风见，萧萧夜色凄。",
   "客愁那听此，故作傍人低。"
  ],
  "title": "子规"
 },
 {
  "id": 2229,
  "author": "杜甫",
  "paragraphs": [
   "春日春盘细生菜，忽忆两京梅发时。",
   "盘出高门行白玉，菜传纤手送青丝。",
   "巫峡寒江那对眼，杜陵远客不胜悲。",
   "此身未知归定处，呼儿觅纸一题诗。"
  ],
  "title": "立春"
 },
 {
  "id": 2230,
  "author": "杜甫",
  "paragraphs": [
   "江月去人只数尺，风灯照夜欲三更。",
   "沙头宿鹭联拳静，船尾跳鱼拨刺鸣。"
  ],
  "title": "漫成一绝"
 },
 {
  "id": 2231,
  "author": "杜甫",
  "paragraphs": [
   "老病巫山里，稽留楚客中。",
   "药残他日裹，花发去年丛。",
   "夜足沾沙雨，春多逆水风。",
   "合分双赐笔，犹作一飘蓬。"
  ],
  "title": "老病"
 },
 {
  "id": 2232,
  "author": "杜甫",
  "paragraphs": [
   "南楚青春异，暄寒早早分。",
   "无名江上草，随意岭头云。",
   "正月蜂相见，非时鸟共闻。",
   "杖藜妨跃马，不是故离群。"
  ],
  "title": "南楚"
 },
 {
  "id": 2233,
  "author": "杜甫",
  "paragraphs": [
   "白水青山空复春，征君晚节傍风尘。",
   "楚妃堂上色殊众，海鹤阶前鸣向人。",
   "万事纠纷犹绝粒，一官羇绊实藏身。",
   "开州入夏知凉冷，不似云安毒热新。"
  ],
  "title": "寄常征君"
 },
 {
  "id": 2234,
  "author": "杜甫",
  "paragraphs": [
   "不见故人十年余，不道故人无素书。",
   "愿逢颜色关塞远，岂意出守江城居。",
   "外江三峡且相接，斗酒新诗终日疏。",
   "谢朓每篇堪讽诵，冯唐已老听吹嘘。",
   "泊船秋夜经春草，伏枕青枫限玉除。",
   "眼前所寄选何物，赠子云安双鲤鱼。"
  ],
  "title": "寄岑嘉州"
 },
 {
  "id": 2235,
  "author": "杜甫",
  "paragraphs": [
   "伏枕云安县，迁居白帝城。",
   "春知催柳别，江与放船清。",
   "农事闻人说，山光见鸟情。",
   "禹功饶断石，且就土微平。"
  ],
  "title": "移居夔州郭"
 },
 {
  "id": 2236,
  "author": "杜甫",
  "paragraphs": [
   "依沙宿舸船，石濑月娟娟。",
   "风起春灯乱，江鸣夜雨悬。",
   "晨钟云外湿，胜地石堂烟。",
   "柔橹轻鸥外，含凄觉汝贤。"
  ],
  "title": "船下夔州郭宿雨湿不得上岸别王十二判官"
 },
 {
  "id": 2237,
  "author": "杜甫",
  "paragraphs": [
   "鸣雨既过渐细微，映空摇飏如丝飞。",
   "阶前短草泥不乱，院里长条风乍稀。",
   "舞石旋应将乳子，行云莫自湿仙衣。",
   "眼边江舸何匆促，未待安流逆浪归。"
  ],
  "title": "雨不绝"
 },
 {
  "id": 2238,
  "author": "杜甫",
  "paragraphs": [
   "江阁要宾许马迎，午时起坐自天明。",
   "浮云不负青春色，细雨何孤白帝城。",
   "身过花间沾湿好，醉于马上往来轻。",
   "虚疑皓首冲泥怯，实少银鞍傍险行。"
  ],
  "title": "崔评事弟许相迎不到应虑老夫见泥雨怯出必愆佳期走笔戏简"
 },
 {
  "id": 2239,
  "author": "杜甫",
  "paragraphs": [
   "暝色延山径，高斋次水门。",
   "薄云岩际宿，孤月浪中翻。",
   "鹳鹤追飞静，豺狼得食喧。",
   "不眠忧战伐，无力正乾坤。"
  ],
  "title": "宿江边阁"
 },
 {
  "id": 2240,
  "author": "杜甫",
  "paragraphs": [
   "城暗更筹急，楼高雨雪微。",
   "稍通绡幕霁，远带玉绳稀。",
   "门鹊晨光起，墙乌宿处飞。",
   "寒江流甚细，有意待人归。"
  ],
  "title": "夜宿西阁晓呈元二十一曹长"
 },
 {
  "id": 2241,
  "author": "杜甫",
  "paragraphs": [
   "山木抱云稠，寒江绕上头。",
   "雪崖才变石，风幔不依楼。",
   "社稷堪流涕，安危在运筹。",
   "看君话王室，感动几销忧。"
  ],
  "title": "西阁口号"
 },
 {
  "id": 2242,
  "author": "杜甫",
  "paragraphs": [
   "楼雨沾云幔，山寒著水城。",
   "径添沙面出，湍减石棱生。",
   "菊蘂凄疏放，松林驻远情。",
   "滂沱朱槛湿，万虑傍檐楹。"
  ],
  "title": "西阁雨望"
 },
 {
  "id": 2243,
  "author": "杜甫",
  "paragraphs": [
   "江柳非时发，江花冷色频。",
   "地偏应有瘴，腊近已含春。",
   "失学从愚子，无家住老身。",
   "不知西阁意，肯别定留人。"
  ],
  "title": "不离西阁二首 一"
 },
 {
  "id": 2244,
  "author": "杜甫",
  "paragraphs": [
   "西阁从人别，人今亦故亭。",
   "江云飘素练，石壁断空青。",
   "沧海先迎日，银河倒列星。",
   "平生耽胜事，吁骇始初经。"
  ],
  "title": "不离西阁二首 二"
 },
 {
  "id": 2245,
  "author": "杜甫",
  "paragraphs": [
   "问子能来宿，今疑索故要。",
   "匣琴虚夜夜，手板自朝朝。",
   "金吼霜钟彻，花催腊炬销。",
   "早凫江槛底，双影漫飘飖。"
  ],
  "title": "西阁三度期大昌严明府同宿不到"
 },
 {
  "id": 2246,
  "author": "杜甫",
  "paragraphs": [
   "巫山小摇落，碧色见松林。",
   "百鸟各相命，孤云无自心。",
   "层轩俯江壁，要路亦高深。",
   "朱绂犹纱帽，新诗近玉琴。",
   "功名不早立，衰病谢知音。",
   "哀世非王粲，终然学越吟。"
  ],
  "title": "西阁二首 一"
 },
 {
  "id": 2247,
  "author": "杜甫",
  "paragraphs": [
   "懒心似江水，日夜向沧洲。",
   "不道含香贱，其如镊白休。",
   "经过调碧柳，萧索倚朱楼。",
   "毕娶何时竟，消中得自由。",
   "豪华看古往，服食寄冥搜。",
   "诗尽人间兴，兼须入海求。"
  ],
  "title": "西阁二首 二"
 },
 {
  "id": 2248,
  "author": "杜甫",
  "paragraphs": [
   "岁暮阴阳催短景，天涯霜雪霁寒宵。",
   "五更鼓角声悲壮，三峡星河影动摇。",
   "野哭几家闻战伐，夷歌数处起渔樵。",
   "卧龙跃马终黄土，人事依依漫寂寥。"
  ],
  "title": "阁夜"
 },
 {
  "id": 2249,
  "author": "杜甫",
  "paragraphs": [
   "恍惚寒山暮，逶迤白雾昏。",
   "山虚风落石，楼静月侵门。",
   "击柝可怜子，无衣何处村。",
   "时危关百虑，盗贼尔犹存。"
  ],
  "title": "西阁夜"
 },
 {
  "id": 2250,
  "author": "杜甫",
  "paragraphs": [
   "水色含群动，朝光切太虚。",
   "年侵频怅望，兴远一萧疏。",
   "猿挂时相学，鸥行炯自如。",
   "瞿唐春欲至，定卜瀼西居。"
  ],
  "title": "瀼西寒望"
 },
 {
  "id": 2251,
  "author": "杜甫",
  "paragraphs": [
   "奔峭背赤甲，断崖当白盐。",
   "客居愧迁次，春酒渐多添。",
   "花亚欲移竹，鸟窥新卷帘。",
   "衰年不敢恨，胜概欲相兼。"
  ],
  "title": "入宅三首 一"
 },
 {
  "id": 2252,
  "author": "杜甫",
  "paragraphs": [
   "乱后居难定，春归客未还。",
   "水生鱼复浦，云暖麝香山。",
   "半顶梳头白，过眉拄杖斑。",
   "相看多使者，一一问函关。"
  ],
  "title": "入宅三首 二"
 },
 {
  "id": 2253,
  "author": "杜甫",
  "paragraphs": [
   "宋玉归州宅，云通白帝城。",
   "吾人淹老病，旅食岂才名。",
   "峡口风常急，江流气不平。",
   "只应与儿子，飘转任浮生。"
  ],
  "title": "入宅三首 三"
 },
 {
  "id": 2254,
  "author": "杜甫",
  "paragraphs": [
   "卜居赤甲迁居新，两见巫山楚水春。",
   "炙背可以献天子，美芹由来知野人。",
   "荆州郑薛寄书近，蜀客郗岑非我邻。",
   "笑接郎中评事饮，病从深酌道吾真。"
  ],
  "title": "赤甲"
 },
 {
  "id": 2255,
  "author": "杜甫",
  "paragraphs": [
   "归羡辽东鹤，吟同楚执珪。",
   "未成游碧海，著处觅丹梯。",
   "云障宽江左，春耕破瀼西。",
   "桃红客若至，定似昔人迷。"
  ],
  "title": "卜居"
 },
 {
  "id": 2256,
  "author": "杜甫",
  "paragraphs": [
   "久嗟三峡客，再与暮春期。",
   "百舌欲无语，繁花能几时。",
   "谷虚云气薄，波乱日华迟。",
   "战伐何由定，哀伤不在兹。"
  ],
  "title": "暮春题瀼西新赁草屋五首 一"
 },
 {
  "id": 2257,
  "author": "杜甫",
  "paragraphs": [
   "此邦千树橘，不见比封君。",
   "养拙干戈际，全生麋鹿群。",
   "畏人江北草，旅食瀼西云。",
   "万里巴渝曲，三年实饱闻。"
  ],
  "title": "暮春题瀼西新赁草屋五首 二"
 },
 {
  "id": 2258,
  "author": "杜甫",
  "paragraphs": [
   "彩云阴复白，锦树晓来青。",
   "身世双蓬鬓，乾坤一草亭。",
   "哀歌时自短，醉舞为谁醒。",
   "细雨荷锄立，江猿吟翠屏。"
  ],
  "title": "暮春题瀼西新赁草屋五首 三"
 },
 {
  "id": 2259,
  "author": "杜甫",
  "paragraphs": [
   "壮年学书剑，他日委泥沙。",
   "事主非无禄，浮生即有涯。",
   "高斋依药饵，绝域改春华。",
   "丧乱丹心破，王臣未一家。"
  ],
  "title": "暮春题瀼西新赁草屋五首 四"
 },
 {
  "id": 2260,
  "author": "杜甫",
  "paragraphs": [
   "欲陈济世策，已老尚书郎。",
   "未息豺虎鬬，空惭鸳鹭行。",
   "时危人事急，风逆羽毛伤。",
   "落日悲江汉，中宵泪满床。"
  ],
  "title": "暮春题瀼西新赁草屋五首 五"
 },
 {
  "id": 2261,
  "author": "杜甫",
  "paragraphs": [
   "仲夏流多水，清晨向小园。",
   "碧溪摇艇阔，朱果烂枝繁。",
   "始为江山静，终防市井喧。",
   "畦蔬绕茅屋，自足媚盘餐。"
  ],
  "title": "园"
 },
 {
  "id": 2262,
  "author": "杜甫",
  "paragraphs": [
   "樝梨且缀碧，梅杏半传黄。",
   "小子幽园至，轻笼熟柰香。",
   "山风犹满把，野露及新尝。",
   "欲寄江湖客，提携日月长。"
  ],
  "title": "竖子至"
 },
 {
  "id": 2263,
  "author": "杜甫",
  "paragraphs": [
   "山木苍苍落日曛，竹竿袅袅细泉分。",
   "郡人入夜争余沥，竖子寻源独不闻。",
   "病渴三更回白首，传声一注湿青云。",
   "曾惊陶侃胡奴异，怪尔常穿虎豹群。"
  ],
  "title": "示獠奴阿段"
 },
 {
  "id": 2264,
  "author": "杜甫",
  "paragraphs": [
   "秋野日疏芜，寒江动碧虚。",
   "系舟蛮井络，卜宅楚村墟。",
   "枣熟从人打，葵荒欲自锄。",
   "盘餐老夫食，分减及溪鱼。"
  ],
  "title": "秋野五首 一"
 },
 {
  "id": 2265,
  "author": "杜甫",
  "paragraphs": [
   "易识浮生理，难教一物违。",
   "水深鱼极乐，林茂鸟知归。",
   "吾老甘贫病，荣华有是非。",
   "秋风吹几杖，不厌此山薇。"
  ],
  "title": "秋野五首 二"
 },
 {
  "id": 2266,
  "author": "杜甫",
  "paragraphs": [
   "礼乐攻吾短，山林引兴长。",
   "掉头纱帽仄，曝背竹书光。",
   "风落收松子，天寒割蜜房。",
   "稀疏小红翠，驻屐近微香。"
  ],
  "title": "秋野五首 三"
 },
 {
  "id": 2267,
  "author": "杜甫",
  "paragraphs": [
   "远岸秋沙白，连山晚照红。",
   "潜鳞输骇浪，归翼会高风。",
   "砧响家家发，樵声个个同。",
   "飞霜任青女，赐被隔南宫。"
  ],
  "title": "秋野五首 四"
 },
 {
  "id": 2268,
  "author": "杜甫",
  "paragraphs": [
   "身许麒膦画，年衰鸳鹭群。",
   "大江秋易盛，空峡夜多闻。",
   "径隐千重石，帆留一片云。",
   "儿童解蛮语，不必作参军。"
  ],
  "title": "秋野五首 五"
 },
 {
  "id": 2269,
  "author": "杜甫",
  "paragraphs": [
   "峡内淹留客，溪边四五家。",
   "古苔生迮地，秋竹隐疏花。",
   "塞俗人无井，山田饭有沙。",
   "西江使船至，时复问京华。"
  ],
  "title": "溪上"
 },
 {
  "id": 2270,
  "author": "杜甫",
  "paragraphs": [
   "岑寂双甘树，婆娑一院香。",
   "交柯低几杖，垂实碍衣裳。",
   "满岁如松碧，同时待菊黄。",
   "几回沾叶露，乘月坐胡床。"
  ],
  "title": "树间"
 },
 {
  "id": 2271,
  "author": "杜甫",
  "paragraphs": [
   "病枕依茅栋，荒鉏净果林。",
   "背堂资僻远，在野兴清深。",
   "山雉防求敌，江猿应独吟。",
   "泄云高不去，隐几亦无心。"
  ],
  "title": "课小竖鉏斫舍北果林枝蔓荒秽净讫移床三首 一"
 },
 {
  "id": 2272,
  "author": "杜甫",
  "paragraphs": [
   "众壑生寒早，长林卷雾齐。",
   "青虫悬就日，朱果落封泥。",
   "薄俗防人面，全身学马蹄。",
   "吟诗坐回首，随意葛巾低。"
  ],
  "title": "课小竖鉏斫舍北果林枝蔓荒秽净讫移床三首 二"
 },
 {
  "id": 2273,
  "author": "杜甫",
  "paragraphs": [
   "篱弱门何向，沙虚岸只摧。",
   "日斜鱼更食，客散鸟还来。",
   "寒水光难定，秋山响易哀。",
   "天涯稍曛黑，倚杖更裴回。"
  ],
  "title": "课小竖鉏斫舍北果林枝蔓荒秽净讫移床三首 三"
 },
 {
  "id": 2274,
  "author": "杜甫",
  "paragraphs": [
   "柴门杂树向千株，丹橘黄甘此地无。",
   "江上今朝寒雨歇，篱中秀色画屏纡。",
   "桃蹊李径年虽故，栀子红椒艳复殊。",
   "鏁石藤稍元自落，倚天松骨见来枯。",
   "林香出实垂将尽，叶蒂辞枝不重苏。",
   "爱日恩光蒙借贷，清霜杀气得忧虞。",
   "衰颜更觅藜床坐，缓步仍须竹杖扶。",
   "散骑未知云阁处，啼猿僻在楚山隅。"
  ],
  "title": "寒雨朝行视园树"
 },
 {
  "id": 2275,
  "author": "杜甫",
  "paragraphs": [
   "乔木村墟古，疏篱野蔓悬。",
   "清琴将暇日，白首望霜天。",
   "登俎黄甘重，支床锦石圆。",
   "远游虽寂寞，难见此山川。"
  ],
  "title": "季秋江村"
 },
 {
  "id": 2276,
  "author": "杜甫",
  "paragraphs": [
   "由来巫峡水，本自楚人家。",
   "客病留因药，春深买为花。",
   "秋庭风落果，瀼岸雨颓沙。",
   "问俗营寒事，将诗待物华。"
  ],
  "title": "小园"
 },
 {
  "id": 2277,
  "author": "杜甫",
  "paragraphs": [
   "白盐危峤北，赤甲古城东。",
   "平地一川稳，高山四面同。",
   "烟霜凄野日，秔稻熟天风。",
   "人事伤蓬转，吾将守桂丛。"
  ],
  "title": "自瀼西荆扉且移居东屯茅屋四首 一"
 },
 {
  "id": 2278,
  "author": "杜甫",
  "paragraphs": [
   "东屯复瀼西，一种住青溪。",
   "来往皆茅屋，淹留为稻畦。",
   "市喧宜近利，林僻此无蹊。",
   "若访衰翁语，须令賸客迷。"
  ],
  "title": "自瀼西荆扉且移居东屯茅屋四首 二"
 },
 {
  "id": 2279,
  "author": "杜甫",
  "paragraphs": [
   "道北冯都使，高斋见一川。",
   "子能渠细石，吾亦沼清泉。",
   "枕带还相似，柴荆即有焉。",
   "斫畬应费日，解缆不知年。"
  ],
  "title": "自瀼西荆扉且移居东屯茅屋四首 三"
 },
 {
  "id": 2280,
  "author": "杜甫",
  "paragraphs": [
   "牢落西江外，参差北户间。",
   "久游巴子国，卧病楚人山。",
   "幽独移佳境，清深隔远关。",
   "寒空见鸳鹭，回首忆朝班。"
  ],
  "title": "自瀼西荆扉且移居东屯茅屋四首 四"
 },
 {
  "id": 2281,
  "author": "杜甫",
  "paragraphs": [
   "香稻三秋末，平田百顷间。",
   "喜无多屋宇，幸不碍云山。",
   "御袷侵寒气，尝新破旅颜。",
   "红鲜终日有，玉粒未吾悭。"
  ],
  "title": "茅堂检校收稻二首 一"
 },
 {
  "id": 2282,
  "author": "杜甫",
  "paragraphs": [
   "稻米炊能白，秋葵煮复新。",
   "谁云滑易饱，老藉软俱匀。",
   "种幸房州熟，苗同伊阙春。",
   "无劳映渠碗，自有色如银。"
  ],
  "title": "茅堂检校收稻二首 二"
 },
 {
  "id": 2283,
  "author": "杜甫",
  "paragraphs": [
   "抱疾漂萍老，防边旧谷屯。",
   "春农亲异俗，岁月在衡门。",
   "青女霜枫重，黄牛峡水喧。",
   "泥留虎鬬迹，月挂客愁村。",
   "乔木澄稀影，轻云倚细根。",
   "数惊闻雀噪，暂睡想猿蹲。",
   "日转东方白，风来北斗昏。",
   "天寒不成寝，无梦寄归魂。"
  ],
  "title": "东屯月夜"
 },
 {
  "id": 2284,
  "author": "杜甫",
  "paragraphs": [
   "盗贼浮生困，诛求异俗贫。",
   "空村惟见鸟，落日未逢人。",
   "步壑风吹面，看松露滴身。",
   "远山回白首，战地有黄尘。"
  ],
  "title": "东屯北崦"
 },
 {
  "id": 2285,
  "author": "杜甫",
  "paragraphs": [
   "峡内归田客，江边借马骑。",
   "非寻戴安道，似向习家池。",
   "峡险风烟僻，天寒橘柚垂。",
   "筑场看敛积，一学楚人为。"
  ],
  "title": "从驿次草堂复至东屯二首 一"
 },
 {
  "id": 2286,
  "author": "杜甫",
  "paragraphs": [
   "短景难高卧，衰年强此身。",
   "山家蒸栗暖，野饭射麋新。",
   "世路知交薄，门庭畏客频。",
   "牧童斯在眼，田父实为邻。"
  ],
  "title": "从驿次草堂复至东屯二首 二"
 },
 {
  "id": 2287,
  "author": "杜甫",
  "paragraphs": [
   "复作归田去，犹残获稻功。",
   "筑场怜穴蚁，拾穗许村童。",
   "落杵光辉白，除芒子粒红。",
   "加餐可扶老，仓庾慰飘蓬。"
  ],
  "title": "暂往白帝复还东屯"
 },
 {
  "id": 2288,
  "author": "杜甫",
  "paragraphs": [
   "稻获空云水，川平对石门。",
   "寒风疏落木，旭日散鸡豚。",
   "野哭初闻战，樵歌稍出村。",
   "无家问消息，作客信乾坤。"
  ],
  "title": "刈稻了咏怀"
 },
 {
  "id": 2289,
  "author": "杜甫",
  "paragraphs": [
   "城峻随天壁，楼高更女墙。",
   "江流思夏后，风至忆襄王。",
   "老去闻悲角，人扶报夕阳。",
   "公孙初恃险，跃马意何长。"
  ],
  "title": "上白帝城"
 },
 {
  "id": 2290,
  "author": "杜甫",
  "paragraphs": [
   "江城含变态，一上一回新。",
   "天欲今朝雨，山归万古春。",
   "英雄余事业，衰迈久风尘。",
   "取醉他乡客，相逢故国人。",
   "兵戈犹拥蜀，赋敛强输秦。",
   "不是烦形胜，深惭畏损神。"
  ],
  "title": "上白帝城二首 一"
 },
 {
  "id": 2291,
  "author": "杜甫",
  "paragraphs": [
   "白帝空祠庙，孤云自往来。",
   "江山城宛转，栋宇客裴回。",
   "勇略今何在，当年亦壮哉。",
   "后人将酒肉，虚殿日尘埃。",
   "谷鸟鸣还过，林花落又开。",
   "多惭病无力，骑马入青苔。"
  ],
  "title": "上白帝城二首 二"
 },
 {
  "id": 2292,
  "author": "杜甫",
  "paragraphs": [
   "遗庙丹青落，空山草木长。",
   "犹闻辞后主，不复卧南阳。"
  ],
  "title": "武侯庙"
 },
 {
  "id": 2293,
  "author": "杜甫",
  "paragraphs": [
   "功盖三分国，名高八阵图。",
   "江流石不转，遗恨失吞吴。"
  ],
  "title": "八阵图"
 },
 {
  "id": 2294,
  "author": "杜甫",
  "paragraphs": [
   "惨淡风云会，乘时各有人。",
   "力侔分社稷，志屈偃经纶。",
   "复汉留长策，中原仗老臣。",
   "杂耕心未已，欧血事酸辛。",
   "霸气西南歇，雄图历数屯。",
   "锦江元过楚，剑阁复通秦。",
   "旧俗存祠庙，空山立鬼神。",
   "虚檐交鸟道，枯木半龙鳞。",
   "竹送清溪月，苔移玉座春。",
   "闾阎儿女换，歌舞岁时新。",
   "绝域归舟远，荒城系马频。",
   "如何对摇落，况乃久风尘。",
   "孰与关张并，功临耿邓亲。",
   "应天才不小，得士契无邻。",
   "迟暮堪帷幄，飘零且钓缗。",
   "向来忧国泪，寂寞洒衣巾。"
  ],
  "title": "谒先主庙"
 },
 {
  "id": 2295,
  "author": "杜甫",
  "paragraphs": [
   "卓立群峰外，蟠根积水边。",
   "他皆任厚地，尔独近高天。",
   "白榜千家邑，清秋万估船。",
   "词人取佳句，刻画竟谁传。"
  ],
  "title": "白盐山"
 },
 {
  "id": 2296,
  "author": "杜甫",
  "paragraphs": [
   "巨积水中央，江寒出水长。",
   "沈牛荅云雨，如马戒舟航。",
   "天意存倾覆，神功接混茫。",
   "干戈连解缆，行止忆垂堂。"
  ],
  "title": "滟滪堆"
 },
 {
  "id": 2297,
  "author": "杜甫",
  "paragraphs": [
   "滟滪既没孤根深，西来水多愁太阴。",
   "江天漠漠鸟双去，风雨时时龙一吟。",
   "舟人渔子歌回首，估客胡商泪满襟。",
   "寄语舟航恶年少，休翻盐井横黄金。"
  ],
  "title": "滟滪"
 },
 {
  "id": 2298,
  "author": "杜甫",
  "paragraphs": [
   "白帝城中云出门，白帝城下雨翻盆。",
   "高江急峡雷霆鬬，翠木苍藤日月昏。",
   "戎马不如归马逸，千家今有百家存。",
   "哀哀寡妇诛求尽，恸哭秋原何处村。"
  ],
  "title": "白帝"
 },
 {
  "id": 2299,
  "author": "杜甫",
  "paragraphs": [
   "江度寒山阁，城高绝塞楼。",
   "翠屏宜晚对，白谷会深游。",
   "急急能鸣雁，轻轻不下鸥。",
   "彝陵春色起，渐拟放扁舟。"
  ],
  "title": "白帝城楼"
 },
 {
  "id": 2300,
  "author": "杜甫",
  "paragraphs": [
   "徐步移班杖，看山仰白头。",
   "翠深开断壁，红远结飞楼。",
   "日出清江望，暄和散旅愁。",
   "春城见松雪，始拟进归舟。"
  ],
  "title": "晓望白帝城盐山"
 },
 {
  "id": 2301,
  "author": "杜甫",
  "paragraphs": [
   "城尖径昃旌斾愁，独立缥缈之飞楼。",
   "峡坼云霾龙虎卧，江清日抱鼋鼍游。",
   "扶桑西枝对断石，弱水东影随长流。",
   "杖藜叹世者谁子，泣血迸空回白头。"
  ],
  "title": "白帝城最高楼"
 },
 {
  "id": 2302,
  "author": "杜甫",
  "paragraphs": [
   "漠漠虚无里，连连睥睨侵。",
   "楼光去日远，峡影入江深。",
   "腊破思端绮，春归待一金。",
   "去年梅柳意，还欲搅边心。"
  ],
  "title": "白帝楼"
 },
 {
  "id": 2303,
  "author": "杜甫",
  "paragraphs": [
   "此堂存古制，城上俯江郊。",
   "落构垂云雨，荒阶蔓草茅。",
   "柱穿蜂溜蜜，栈缺燕添巢。",
   "坐接春杯气，心伤艳蘂梢。",
   "英灵如过隙，宴衎愿投胶。",
   "莫问东流水，生涯未即抛。"
  ],
  "title": "陪诸公上白帝城宴越公堂之作"
 },
 {
  "id": 2304,
  "author": "杜甫",
  "paragraphs": [
   "闻说江陵府，云沙静眇然。",
   "白鱼如切玉，朱橘不论钱。",
   "水有远湖树，人今何处船。",
   "青山各在眼，却望峡中天。"
  ],
  "title": "峡隘"
 },
 {
  "id": 2305,
  "author": "杜甫",
  "paragraphs": [
   "久游巴子国，屡入武侯祠。",
   "竹日斜虚寝，溪风满薄帷。",
   "君臣当共济，贤圣亦同时。",
   "翊戴归先主，幷吞更出师。",
   "虫虵穿画壁，巫觋醉蛛丝。",
   "歘忆吟梁父，躬耕也未迟。"
  ],
  "title": "诸葛庙"
 },
 {
  "id": 2306,
  "author": "杜甫",
  "paragraphs": [
   "峡口大江间，西南控百蛮。",
   "城欹连粉堞，岸断更青山。",
   "开辟多天险，防隅一水关。",
   "乱离闻鼓角，秋气动衰颜。"
  ],
  "title": "峡口二首 一"
 },
 {
  "id": 2307,
  "author": "杜甫",
  "paragraphs": [
   "时清关失险，世乱戟如林。",
   "去矣英雄事，荒哉割据心。",
   "芦花留客晚，枫树坐猿深。",
   "疲薾烦亲故，诸侯数赐金。"
  ],
  "title": "峡口二首 二"
 },
 {
  "id": 2308,
  "author": "杜甫",
  "paragraphs": [
   "天池马不到，岚壁鸟才通。",
   "百顷青云杪，层波白石中。",
   "郁纡腾秀气，萧瑟浸寒空。",
   "直对巫山出，兼疑夏禹功。",
   "鱼龙开辟有，菱芡古今同。",
   "闻道奔雷黑，初看浴日红。",
   "飘零神女雨，断续楚王风。",
   "欲问支机石，如临献宝宫。",
   "九秋惊雁序，万里狎渔翁。",
   "更是无人处，诛茅任薄躬。"
  ],
  "title": "天池"
 },
 {
  "id": 2309,
  "author": "杜甫",
  "paragraphs": [
   "三峡传何处，双崖壮此门。",
   "入天犹石色，穿水忽云根。",
   "猱攫须髯古，蛟龙窟宅尊。",
   "羲和冬驭近，愁畏日车翻。"
  ],
  "title": "瞿塘两崖"
 },
 {
  "id": 2310,
  "author": "杜甫",
  "paragraphs": [
   "中巴之东巴东山，江水开辟流其间。",
   "白帝高为三峡镇，夔州险过百牢关。"
  ],
  "title": "夔州歌十绝句 一"
 },
 {
  "id": 2311,
  "author": "杜甫",
  "paragraphs": [
   "白帝夔州各异城，蜀江楚峡混殊名。",
   "英雄割据非天意，霸主幷吞在物情。"
  ],
  "title": "夔州歌十绝句 二"
 },
 {
  "id": 2312,
  "author": "杜甫",
  "paragraphs": [
   "群雄竞起问前朝，王者无外见今朝。",
   "比讶渔阳结怨恨，元听舜日旧箫韶。"
  ],
  "title": "夔州歌十绝句 三"
 },
 {
  "id": 2313,
  "author": "杜甫",
  "paragraphs": [
   "赤甲白盐俱刺天，闾阎缭绕接山巅。",
   "枫林橘树丹青合，复道重楼锦绣悬。"
  ],
  "title": "夔州歌十绝句 四"
 },
 {
  "id": 2314,
  "author": "杜甫",
  "paragraphs": [
   "瀼东瀼西一万家，江北江南春冬花。",
   "背飞鹤子遗琼蘂，相趁凫雏入蒋牙。"
  ],
  "title": "夔州歌十绝句 五"
 },
 {
  "id": 2315,
  "author": "杜甫",
  "paragraphs": [
   "东屯稻畦一百顷，北有涧水通青苗。",
   "晴浴狎鸥分处处，雨随神女下朝朝。"
  ],
  "title": "夔州歌十绝句 六"
 },
 {
  "id": 2316,
  "author": "杜甫",
  "paragraphs": [
   "蜀麻吴盐自古通，万斛之舟行若风。",
   "长年三老长歌里，白昼摊钱高浪中。"
  ],
  "title": "夔州歌十绝句 七"
 },
 {
  "id": 2317,
  "author": "杜甫",
  "paragraphs": [
   "忆昔咸阳都市合，山水之图张卖时。",
   "巫峡曾经宝屏见，楚宫犹对碧峰疑。"
  ],
  "title": "夔州歌十绝句 八"
 },
 {
  "id": 2318,
  "author": "杜甫",
  "paragraphs": [
   "武侯祠堂不可忘，中有松柏参天长。",
   "干戈满地客愁破，云日如火炎天凉。"
  ],
  "title": "夔州歌十绝句 九"
 },
 {
  "id": 2319,
  "author": "杜甫",
  "paragraphs": [
   "阆风玄圃与蓬壶，中有高堂天下无。",
   "借问夔州压何处，峡门江腹拥城隅。"
  ],
  "title": "夔州歌十绝句 十"
 },
 {
  "id": 2320,
  "author": "杜甫",
  "paragraphs": [
   "大贤为政即多闻，刺史真符不必分。",
   "尚有西郊诸葛庙，卧龙无首对江𣸣。"
  ],
  "title": "上卿翁请修武侯庙遗像缺落时崔卿权夔州"
 },
 {
  "id": 2321,
  "author": "杜甫",
  "paragraphs": [
   "文章千古事，得失寸心知。",
   "作者皆殊列，名声岂浪垂。",
   "骚人嗟不见，汉道盛于斯。",
   "前辈飞腾入，余波绮丽为。",
   "后贤兼旧列，历代各清规。",
   "法自儒家有，心从弱岁疲。",
   "永怀江左逸，多病邺中奇。",
   "𫘧骥皆良马，骐𬴊带好儿。",
   "车轮徒已斵，堂构惜仍亏。",
   "漫作潜夫论，虚传幼妇碑。",
   "缘情慰漂荡，抱疾屡迁移。",
   "经济惭长策，飞栖假一枝。",
   "尘沙傍蜂虿，江峡绕蛟螭。",
   "萧瑟唐虞远，联翩楚汉危。",
   "圣朝兼盗贼，异俗更喧卑。",
   "郁郁星辰剑，苍苍云雨池。",
   "两都开幕府，万宇插军麾。",
   "南海残铜柱，东风避月支。",
   "音书恨乌鹊，号怒怪熊罴。",
   "稼穑分诗兴，柴荆学土宜。",
   "故山迷白阁，秋水隐黄陂。",
   "不敢要佳句，愁来赋别离。"
  ],
  "title": "偶题"
 },
 {
  "id": 2322,
  "author": "杜甫",
  "paragraphs": [
   "玉露凋伤枫树林，巫山巫峡气萧森。",
   "江间波浪兼天涌，塞上风云接地阴。",
   "丛菊两开他日泪，孤舟一系故园心。",
   "寒衣处处催刀尺，白帝城高急暮砧。"
  ],
  "title": "秋兴八首 一"
 },
 {
  "id": 2323,
  "author": "杜甫",
  "paragraphs": [
   "夔府孤城落日斜，每依南斗望京华。",
   "听猿实下三声泪，奉使虚随八月查。",
   "画省香炉违伏枕，山楼粉堞隐悲笳。",
   "请看石上藤萝月，已暎洲前芦荻花。"
  ],
  "title": "秋兴八首 二"
 },
 {
  "id": 2324,
  "author": "杜甫",
  "paragraphs": [
   "千家山郭静朝晖，一日江楼坐翠微。",
   "信宿渔人还泛泛，清秋燕子故飞飞。",
   "匡衡抗疏功名薄，刘向传经心事违。",
   "同学少年多不贱，五陵衣马自轻肥。"
  ],
  "title": "秋兴八首 三"
 },
 {
  "id": 2325,
  "author": "杜甫",
  "paragraphs": [
   "闻道长安似弈棋，百年世事不胜悲。",
   "王侯第宅皆新主，文武衣冠异昔时。",
   "直北关山金鼓振，征西车马羽书迟。",
   "鱼龙寂寞秋江冷，故国平居有所思。"
  ],
  "title": "秋兴八首 四"
 },
 {
  "id": 2326,
  "author": "杜甫",
  "paragraphs": [
   "蓬莱宫阙对南山，承露金茎霄汉间。",
   "西望瑶池降王母，东来紫气满函关。",
   "云移雉尾开宫扇，日绕龙鳞识圣颜。",
   "一卧沧江惊岁晚，几回青琐照朝班。"
  ],
  "title": "秋兴八首 五"
 },
 {
  "id": 2327,
  "author": "杜甫",
  "paragraphs": [
   "瞿唐峡口曲江头，万里风烟接素秋。",
   "花萼夹城通御气，芙蓉小苑入边愁。",
   "朱帘绣柱围黄鹤，锦缆牙樯起白鸥。",
   "回首可怜歌舞地，秦中自古帝王州。"
  ],
  "title": "秋兴八首 六"
 },
 {
  "id": 2328,
  "author": "杜甫",
  "paragraphs": [
   "昆明池水汉时功，武帝旌旗在眼中。",
   "织女机丝虚月夜，石鲸鳞甲动秋风。",
   "波漂菰米沈云黑，露冷莲房坠粉红。",
   "关塞极天唯鸟道，江湖满地一渔翁。"
  ],
  "title": "秋兴八首 七"
 },
 {
  "id": 2329,
  "author": "杜甫",
  "paragraphs": [
   "昆吾御宿自逶迤，紫阁峰阴入渼陂。",
   "香稻啄余鹦鹉粒，碧梧栖老凤皇枝。",
   "佳人拾翠春相问，仙侣同舟晚更移。",
   "彩笔昔游干气象，白头吟望苦低垂。"
  ],
  "title": "秋兴八首 八"
 },
 {
  "id": 2330,
  "author": "杜甫",
  "paragraphs": [
   "支离东北风尘际，漂泊西南天地间。",
   "三峡楼台淹日月，五溪衣服共云山。",
   "羯胡事主终无赖，词客衰时且未还。",
   "庾信平生最萧瑟，暮年诗赋动江关。"
  ],
  "title": "咏怀古迹五首 一"
 },
 {
  "id": 2331,
  "author": "杜甫",
  "paragraphs": [
   "摇落深知宋玉悲，风流儒雅亦吾师。",
   "怅望千秋一洒泪，萧条异代不同时。",
   "江山故宅空文藻，云雨荒台岂梦思。",
   "最是楚宫俱泯灭，舟人指点到今疑。"
  ],
  "title": "咏怀古迹五首 二"
 },
 {
  "id": 2332,
  "author": "杜甫",
  "paragraphs": [
   "群山万壑赴荆门，生长明妃尚有村。",
   "一去紫台连朔漠，独留青冢向黄昏。",
   "画图省识春风面，环佩空归月夜魂。",
   "千载琵琶作胡语，分明怨恨曲中论。"
  ],
  "title": "咏怀古迹五首 三"
 },
 {
  "id": 2333,
  "author": "杜甫",
  "paragraphs": [
   "蜀主窥吴幸三峡，崩年亦在永安宫。",
   "翠华想像空山里，玉殿虚无野寺中。",
   "古庙杉松巢水鹤，岁时伏腊走村翁。",
   "武侯祠屋常邻近，一体君臣祭祀同。"
  ],
  "title": "咏怀古迹五首 四"
 },
 {
  "id": 2334,
  "author": "杜甫",
  "paragraphs": [
   "诸葛大名垂宇宙，宗臣遗像肃清高。",
   "三分割据纡筹策，万古云霄一羽毛。",
   "伯仲之间见伊吕，指挥若定失萧曹。",
   "福移汉祚难恢复，志决身歼军务劳。"
  ],
  "title": "咏怀古迹五首 五"
 },
 {
  "id": 2335,
  "author": "杜甫",
  "paragraphs": [
   "汉朝陵暮对南山，胡虏千秋尚入关。",
   "昨日玉鱼蒙葬地，早时今碗出人间。",
   "见愁汗马西戎逼，曾闪朱旗北斗殷。",
   "多少材官守泾渭，将军且莫破愁颜。"
  ],
  "title": "诸将五首 一"
 },
 {
  "id": 2336,
  "author": "杜甫",
  "paragraphs": [
   "韩公本意筑三城，拟绝天骄拔汉旌。",
   "岂谓尽烦回纥马，翻然远救朔方兵胡来不觉潼关隘，龙起犹闻晋水清。",
   "独使至尊忧社稷，诸君何以荅升平。"
  ],
  "title": "诸将五首 二"
 },
 {
  "id": 2337,
  "author": "杜甫",
  "paragraphs": [
   "洛阳宫殿化为烽，休道秦关百二重。",
   "沧海未全归禹贡，蓟门何处尽尧封。",
   "朝廷衮职虽多预，天下军储不自供。",
   "稍喜临边王相国，肯销金甲事春农。"
  ],
  "title": "诸将五首 三"
 },
 {
  "id": 2338,
  "author": "杜甫",
  "paragraphs": [
   "回首扶桑铜柱标，冥冥氛祲未全销。",
   "越裳翡翠无消息，南海明珠久寂寥。",
   "殊锡曾为大司马，总戎皆插侍中貂。",
   "炎风朔雪天王地，只在忠臣翊圣朝。"
  ],
  "title": "诸将五首 四"
 },
 {
  "id": 2339,
  "author": "杜甫",
  "paragraphs": [
   "锦江春色逐人来，巫峡清秋万壑哀。",
   "正忆往时严仆射，共迎中使望乡台。",
   "主恩前后三持节，军令分明数举杯。",
   "西蜀地形天下险，安危须仗出群材。"
  ],
  "title": "诸将五首 五"
 },
 {
  "id": 2340,
  "author": "杜甫",
  "paragraphs": [
   "绝塞乌蛮北，孤城白帝边。",
   "飘零仍百里，消渴已三年。",
   "雄剑鸣开匣，群书满系船。",
   "乱离心不展，衰谢日萧然。",
   "筋力妻孥问，菁华岁月迁。",
   "登临多物色，陶冶赖诗篇。",
   "峡束沧江起，岩排石树圆。",
   "拂云霾楚气，朝海蹴吴天。",
   "煮井为盐速，烧畬度地偏。",
   "有时惊叠嶂，何处觅平川。",
   "㶉𫛶双双舞，猕猿垒垒悬。",
   "碧萝长似带，锦石小如钱。",
   "春草何曾歇，寒花亦可怜。",
   "猎人吹戍火，野店引山泉。",
   "唤起搔头急，扶行几屐穿。",
   "两京犹薄产，四海绝随肩。",
   "幕府初交辟，郎官幸备员。",
   "瓜时犹旅寓，萍泛苦夤缘。",
   "药饵虚狼藉，秋风洒静便。",
   "开襟驱瘴疠，明目扫云烟。",
   "高宴诸侯礼，佳人上客前。",
   "哀筝伤老大，华屋艳神仙。",
   "南内开元曲，常时弟子传。",
   "法歌声变转，满座涕潺湲。",
   "吊影夔州僻，回肠杜曲煎。",
   "即今龙厩水，莫带犬戎膻。",
   "耿贾扶王室，萧曹拱御筵。",
   "乘威灭蜂虿，戮力效鹰鹯。",
   "旧物森犹在，凶徒恶未悛。",
   "国须行战伐，人忆止戈鋋。",
   "奴仆何知礼，恩荣错与权。",
   "胡星一彗孛，黔首逐拘挛。",
   "哀痛丝纶切，烦苛法令蠲。",
   "业成陈始王，兆喜出于畋。",
   "宫禁经纶密，台阶翊戴全。",
   "熊罴载吕望，鸿雁美周宣。",
   "侧听中兴主，长吟不世贤。",
   "音徽一柱数，道里下牢千。",
   "郑李光时论，文章并我先。",
   "阴何尚清省，沈宋歘联翩。",
   "律比昆仑竹，音知燥湿弦。",
   "风流俱善价，惬当久忘筌。",
   "置驿常如此，登龙盖有焉。",
   "虽云隔礼数，不敢坠周旋。",
   "高视收人表，虚心味道玄。",
   "马来皆汗血，鹤唳必青田。",
   "羽翼商山起，蓬莱汉阁连。",
   "管宁纱帽净，江令锦袍鲜。",
   "东郡时题壁，南湖日扣舷。",
   "远游凌绝境，佳句染华笺。",
   "每欲孤飞去，徒为百虑牵。",
   "生涯已寥落，国步乃迍邅。",
   "衾枕成芜没，池塘作弃捐。",
   "别离忧怛怛，伏腊涕涟涟。",
   "露菊班丰镐，秋蔬影涧瀍。",
   "共谁论昔事，几处有新阡。",
   "富贵空回首，喧争懒著鞭。",
   "兵戈尘漠漠，江汉月娟娟。",
   "局促看秋燕，萧疏听晚蝉。",
   "雕虫蒙记忆，烹鲤问沈绵。",
   "卜羡君平杖，偷存子敬毡。",
   "囊虚把钗钏，米尽坼花钿。",
   "甘子阴凉叶，茅斋八九椽。",
   "阵图沙北岸，市暨瀼西巅。",
   "羁绊心常折，栖迟病即痊。",
   "紫收岷岭芋，白种陆池莲。",
   "色好梨胜颊，穰多栗过拳。",
   "敕厨唯一味，求饱或三鳣。",
   "儿去看鱼笱，人来坐马鞯。",
   "缚柴门窄窄，通竹溜涓涓。",
   "堑抵公畦棱，村依野庙壖。",
   "缺篱将棘拒，倒石赖藤缠。",
   "借问频朝谒，何如稳醉眠。",
   "谁云行不逮，自觉坐能坚。",
   "雾雨银章涩，馨香粉署妍。",
   "紫鸾无近远，黄雀任翩翾。",
   "困学违从众，明公各勉旃。",
   "声华夹宸极，早晚到星躔。",
   "恳谏留匡鼎，诸儒引服虔。",
   "不逢输鲠直，会是正陶甄。",
   "宵旰忧虞轸，黎元疾苦骈。",
   "云台终日画，青简为谁编。",
   "行路难何有，招寻兴已专。",
   "由来具飞檝，𫏐拟控鸣弦。",
   "身许双峰寺，门求七祖禅。",
   "落帆追宿昔，衣褐向真诠。",
   "安石名高晋，昭王客赴燕。",
   "途中非阮籍，查上似张骞。",
   "披拂云宁在，淹留景不延。",
   "风期终破浪，水怪莫飞涎。",
   "他日辞神女，伤春怯杜鹃。",
   "淡交随聚散，泽国绕回旋。",
   "本自依迦叶，何曾藉偓佺。",
   "𬬻峰生转盻，橘井尚高褰。",
   "东走穷归鹤，南征尽跕鸢。",
   "晚闻多妙教，卒践塞前愆。",
   "顾凯丹青列，头陀琬琰镌。",
   "众香深黯黯，几地肃芊芊。",
   "勇猛为心极，清羸任体孱。",
   "金蓖空刮眼，镜象未离铨。"
  ],
  "title": "秋日夔府咏怀奉寄郑监李宾客一百韵"
 },
 {
  "id": 2341,
  "author": "杜甫",
  "paragraphs": [
   "往时中补右，扈跸上元初。",
   "反气凌行在，妖星下直庐。",
   "六龙瞻汉阙，万骑略姚墟。",
   "玄朔回天步，神都忆帝车。",
   "一戎才汗马，百姓免为鱼。",
   "通籍蟠螭印，差肩列凤舆。",
   "事殊迎代邸，喜异赏朱虚。",
   "寇盗方归顺，乾坤欲晏如。",
   "不才同补衮，奉诏许牵裾。",
   "鸳鹭叨云阁，麒麟滞玉除。",
   "文园多病后，中散旧交疏。",
   "飘泊哀相见，平生意有余。",
   "风烟巫峡远，台榭楚宫虚。",
   "触目非论故，新文尚起予。",
   "清秋凋碧柳，别浦落红蕖。",
   "消息多旗帜，经过叹里闾。",
   "战连唇齿国，军急羽毛书。",
   "幕府筹频问，山家药正锄。",
   "台星入朝谒，使节有吹嘘。",
   "西蜀灾长弭，南翁愤始摅。",
   "对敭抏士卒，干没费仓储。",
   "势藉兵须用，功无礼忽诸。",
   "御鞍金騕袅，宫砚玉蟾蜍。",
   "拜舞银钩落，恩波锦帕舒。",
   "此行非不济，良友昔相于。",
   "去斾依颜色，沿流想疾徐。",
   "沈绵疲井臼，倚薄似樵渔。",
   "乞米烦佳客，钞诗听小胥。",
   "杜陵斜晚照，潏水带寒淤。",
   "莫话清溪发，萧萧白暎梳。"
  ],
  "title": "赠李八秘书别三十韵"
 },
 {
  "id": 2342,
  "author": "杜甫",
  "paragraphs": [
   "峡内多云雨，秋来尚郁蒸。",
   "远山朝白帝，深水谒彝陵。",
   "迟暮嗟为客，西南喜得朋。",
   "哀猿更起坐，落雁失飞腾。",
   "伏枕思琼树，临轩对玉绳。",
   "青松寒不落，碧海阔逾澄。",
   "昔岁文为理，群公价尽增。",
   "家声同令闻，时论以儒称。",
   "太后当朝肃，多才接迹升。",
   "翠虚捎魍魉，丹极上鹍鹏。",
   "宴引春壶满，恩分夏簟冰。",
   "雕章五色笔，紫殿九华灯。",
   "学并卢王敏，书偕褚薛能。",
   "老兄真不坠，小子独无承。",
   "近有风流作，聊从月继征。",
   "放蹄知赤骥，捩翅服苍鹰。",
   "卷轴来何晚，襟怀庶可凭。",
   "会期吟讽数，益破旅愁凝。",
   "雕刻初谁料，纤毫欲自矜。",
   "神融蹑飞动，战胜洗侵凌。",
   "妙取筌蹄弃，高宜百万层。",
   "白头遗恨在，青竹几人登。",
   "回首追谈笑，劳歌跼寝兴。",
   "年华纷已矣，世故莽相仍。",
   "刺史诸侯贵，郎官列宿应。",
   "潘生骖阁远，黄霸玺书增。",
   "乳贙号攀石，饥鼯诉落藤。",
   "药囊亲道士，灰劫问胡僧。",
   "凭久乌皮折，簪稀白帽棱。",
   "林居看蚁穴，野食行鱼罾。",
   "筋力交雕丧，飘零免战兢。",
   "皆为百里宰，正似六安丞。",
   "姹女萦新裹，丹砂冷旧秤。",
   "但求椿寿永，莫虑杞天崩。",
   "炼骨调情性，张兵挠棘矜。",
   "养生终自惜，伐数必全惩。",
   "政术甘疏诞，词场愧服膺。",
   "展怀诗诵鲁，割爱酒如渑。",
   "咄咄宁书字，冥冥欲避矰。",
   "江湖多白鸟，天地有青蝇。"
  ],
  "title": "寄刘峡州伯华使君四十韵"
 },
 {
  "id": 2343,
  "author": "杜甫",
  "paragraphs": [
   "昔罢河西尉，初兴蓟北师。",
   "不才名位晚，敢恨省郎迟。",
   "扈圣崆峒日，端居滟滪时。",
   "萍流仍汲引，樗散尚恩慈。",
   "遂阻云台宿，常怀湛露诗。",
   "翠华森远矣，白首飒凄其。",
   "拙被林泉滞，生逢酒赋欺。",
   "文园终寂寞，汉阁自磷缁。",
   "病隔君臣议，惭纡德泽私。",
   "扬镳惊主辱，拔剑拨年衰。",
   "社稷经纶地，风云际会期。",
   "血流纷在眼，涕洒乱交颐。",
   "四渎楼船泛，中原鼓角悲。",
   "贼壕连白翟，战瓦落丹墀。",
   "先帝严灵寝，宗臣切受遗。",
   "恒山犹突骑，辽海竞张旗。",
   "田父嗟胶漆，行人避蒺藜。",
   "总戎存大体，降将餙卑词。",
   "楚贡何年绝，尧封旧俗疑。",
   "长吁翻北寇，一望卷西夷。",
   "不必陪玄圃，超然待具茨。",
   "凶兵铸农器，讲殿辟书帷。",
   "庙算高难测，天忧实在兹。",
   "形容真潦倒，荅效莫支持。",
   "使者分王命，群公各典司。",
   "恐乖均赋敛，不似问疮痍。",
   "万里烦供给，孤城最怨思。",
   "绿林宁小患，云梦欲难追。",
   "即事须尝胆，苍生可察眉。",
   "议堂犹集凤，正观是元龟。",
   "处处喧飞檄，家家急竞锥。",
   "萧车安不定，蜀使下何之。",
   "钓濑疏坟籍，耕岩进弈棋。",
   "地蒸余破扇，冬煖更纤𫄨。",
   "豺遘哀登楚麟伤泣象尼。",
   "衣冠迷适越，藻绘忆游睢。",
   "赏月延秋桂，倾阳逐露葵。",
   "大庭终反朴，京观且僵尸。",
   "高枕虚眠昼，哀歌欲和谁。",
   "南宫载勋业，凡百慎交绥。"
  ],
  "title": "夔府书怀四十韵"
 },
 {
  "id": 2344,
  "author": "杜甫",
  "paragraphs": [
   "草阁柴扉星散居，浪翻江黑雨飞初。",
   "山禽引子哺红果，溪友得钱留白鱼。"
  ],
  "title": "解闷十二首 一"
 },
 {
  "id": 2345,
  "author": "杜甫",
  "paragraphs": [
   "商胡离别下扬州，忆上西陵故驿楼。",
   "为问淮南米贵贱，老夫乘兴欲东流。"
  ],
  "title": "解闷十二首 二"
 },
 {
  "id": 2346,
  "author": "杜甫",
  "paragraphs": [
   "一辞故国十经秋，每见秋瓜忆故丘。",
   "今日南湖采薇蕨，何人为觅郑瓜州。"
  ],
  "title": "解闷十二首 三"
 },
 {
  "id": 2347,
  "author": "杜甫",
  "paragraphs": [
   "沈范早知何水部，曹刘不待薛郎中。",
   "独当省署开文苑，兼泛沧浪学钓翁。"
  ],
  "title": "解闷十二首 四"
 },
 {
  "id": 2348,
  "author": "杜甫",
  "paragraphs": [
   "李陵苏武是吾师，孟子论文更不疑。",
   "一饭未曾留俗客，数篇今见古人诗。"
  ],
  "title": "解闷十二首 五"
 },
 {
  "id": 2349,
  "author": "杜甫",
  "paragraphs": [
   "复忆襄阳孟浩然，清诗句句尽堪传。",
   "即今耆旧无新语，漫钓槎头缩颈鳊。"
  ],
  "title": "解闷十二首 六"
 },
 {
  "id": 2350,
  "author": "杜甫",
  "paragraphs": [
   "陶冶性灵在底物，新诗改罢自长吟。",
   "孰知二谢将能事，颇学阴何苦用心。"
  ],
  "title": "解闷十二首 七"
 },
 {
  "id": 2351,
  "author": "杜甫",
  "paragraphs": [
   "不见高人王右丞，蓝田丘壑漫寒藤。",
   "最传秀句寰区满，未绝风流相国能。"
  ],
  "title": "解闷十二首 八"
 },
 {
  "id": 2352,
  "author": "杜甫",
  "paragraphs": [
   "忆过泸戎摘荔枝，青峰隐暎石逶迤。",
   "京中旧见无颜色，红颗酸甜只自知。"
  ],
  "title": "解闷十二首 十"
 },
 {
  "id": 2353,
  "author": "杜甫",
  "paragraphs": [
   "翠瓜碧李沈玉甃，赤梨葡萄寒露成。",
   "可怜先不异枝蔓，此物娟娟长远生。"
  ],
  "title": "解闷十二首 十一"
 },
 {
  "id": 2354,
  "author": "杜甫",
  "paragraphs": [
   "侧生野岸及江蒲，不熟丹宫满玉壶。",
   "云壑布衣骀背死，劳生重马翠眉须。"
  ],
  "title": "解闷十二首 十二"
 },
 {
  "id": 2355,
  "author": "杜甫",
  "paragraphs": [
   "人烟生处僻，虎迹过新蹄。",
   "野鹘翻窥草，村船逆上溪。"
  ],
  "title": "复愁十二首 一"
 },
 {
  "id": 2356,
  "author": "杜甫",
  "paragraphs": [
   "钓艇收缗尽，昏鸦接翅归。",
   "月生初学扇，云细不成衣。"
  ],
  "title": "复愁十二首 二"
 },
 {
  "id": 2357,
  "author": "杜甫",
  "paragraphs": [
   "万国尚防寇，故园今若何。",
   "昔归相识少，早已战场多。"
  ],
  "title": "复愁十二首 三"
 },
 {
  "id": 2358,
  "author": "杜甫",
  "paragraphs": [
   "身觉省郎在，家须农事归。",
   "年深荒草径，老恐失柴扉。"
  ],
  "title": "复愁十二首 四"
 },
 {
  "id": 2359,
  "author": "杜甫",
  "paragraphs": [
   "金丝镂箭镞，皂尾制旗竿。",
   "一自风尘起，犹嗟行路难。"
  ],
  "title": "复愁十二首 五"
 },
 {
  "id": 2360,
  "author": "杜甫",
  "paragraphs": [
   "胡虏何曾盛，干戈不肯休。",
   "闾阎听小子，谈话觅封侯。"
  ],
  "title": "复愁十二首 六"
 },
 {
  "id": 2361,
  "author": "杜甫",
  "paragraphs": [
   "贞观铜牙弩，开元锦兽张。",
   "花门小前好，此物弃沙场。"
  ],
  "title": "复愁十二首 七"
 },
 {
  "id": 2362,
  "author": "杜甫",
  "paragraphs": [
   "今日翔麟马，先宜驾鼓车。",
   "无劳问河北，诸将觉荣华。"
  ],
  "title": "复愁十二首 八"
 },
 {
  "id": 2363,
  "author": "杜甫",
  "paragraphs": [
   "任转江淮粟，休添苑囿兵。",
   "由来貔虎士，不满凤皇城。"
  ],
  "title": "复愁十二首 九"
 },
 {
  "id": 2364,
  "author": "杜甫",
  "paragraphs": [
   "江上亦秋色，火云终不移。",
   "巫山犹锦树，南国且黄鹂。"
  ],
  "title": "复愁十二首 十"
 },
 {
  "id": 2365,
  "author": "杜甫",
  "paragraphs": [
   "每恨陶彭泽，无钱对菊花。",
   "如今九日至，自觉酒须赊。"
  ],
  "title": "复愁十二首 十一"
 },
 {
  "id": 2366,
  "author": "杜甫",
  "paragraphs": [
   "病减诗仍拙，吟多意有余。",
   "莫看江总老，犹被赏时鱼。"
  ],
  "title": "复愁十二首 十二"
 },
 {
  "id": 2367,
  "author": "杜甫",
  "paragraphs": [
   "禄山作逆降天诛，更有思明亦已无。",
   "汹汹人寰犹不定，时时鬬战欲何须。"
  ],
  "title": "承闻河北诸道节度入朝欢喜口号绝句十二首 一"
 },
 {
  "id": 2368,
  "author": "杜甫",
  "paragraphs": [
   "社稷苍生计必安，蛮夷杂种错相干。",
   "周宣汉武今王是，孝子忠臣后代看。"
  ],
  "title": "承闻河北诸道节度入朝欢喜口号绝句十二首 二"
 },
 {
  "id": 2369,
  "author": "杜甫",
  "paragraphs": [
   "喧喧道路多歌谣，河北将军尽入朝。",
   "始是乾坤王室正，却交江汉客魂销。"
  ],
  "title": "承闻河北诸道节度入朝欢喜口号绝句十二首 三"
 },
 {
  "id": 2370,
  "author": "杜甫",
  "paragraphs": [
   "不道诸公无表来，茫然庶事遣人猜。",
   "拥兵相学干戈锐，使者徒劳百万回。"
  ],
  "title": "承闻河北诸道节度入朝欢喜口号绝句十二首 四"
 },
 {
  "id": 2371,
  "author": "杜甫",
  "paragraphs": [
   "鸣玉锵金尽正臣，修文偃武不无人。",
   "兴王会静妖氛气，圣寿宜过一万春。"
  ],
  "title": "承闻河北诸道节度入朝欢喜口号绝句十二首 五"
 },
 {
  "id": 2372,
  "author": "杜甫",
  "paragraphs": [
   "英雄见事若通神，圣哲为心小一身。",
   "燕赵休矜出佳丽，宫闱不拟选才人。"
  ],
  "title": "承闻河北诸道节度入朝欢喜口号绝句十二首 六"
 },
 {
  "id": 2373,
  "author": "杜甫",
  "paragraphs": [
   "抱病江天白首郎，空山楼阁暮春光。",
   "衣冠是日朝天子，草奏何时入帝乡。"
  ],
  "title": "承闻河北诸道节度入朝欢喜口号绝句十二首 七"
 },
 {
  "id": 2374,
  "author": "杜甫",
  "paragraphs": [
   "澶漫山东一百州，削成如桉抱青丘。",
   "苞茅重入归关内，王祭还供尽海头。"
  ],
  "title": "承闻河北诸道节度入朝欢喜口号绝句十二首 八"
 },
 {
  "id": 2375,
  "author": "杜甫",
  "paragraphs": [
   "东逾辽水北滹沱，星象风云喜共和。",
   "紫气关临天地阔，黄金台贮俊贤多。"
  ],
  "title": "承闻河北诸道节度入朝欢喜口号绝句十二首 九"
 },
 {
  "id": 2376,
  "author": "杜甫",
  "paragraphs": [
   "渔阳突骑邯郸儿，酒酣并辔金鞭垂。",
   "意气即归双阙舞，雄豪复遣五陵知。"
  ],
  "title": "承闻河北诸道节度入朝欢喜口号绝句十二首 十"
 },
 {
  "id": 2377,
  "author": "杜甫",
  "paragraphs": [
   "李相将军拥蓟门，白头虽老赤心存。",
   "竟能尽说诸侯入，知有从来天子尊。"
  ],
  "title": "承闻河北诸道节度入朝欢喜口号绝句十二首 十一"
 },
 {
  "id": 2378,
  "author": "杜甫",
  "paragraphs": [
   "十二年来多战场，天威已息阵堂堂。",
   "神灵汉代中兴主，功业汾阳异姓王。"
  ],
  "title": "承闻河北诸道节度入朝欢喜口号绝句十二首 十二"
 },
 {
  "id": 2379,
  "author": "杜甫",
  "paragraphs": [
   "萧关陇水入官军，青海黄河卷塞云。",
   "北极转愁龙虎气，西戎休纵犬羊群。"
  ],
  "title": "喜闻盗贼蕃寇总退口号五首 一"
 },
 {
  "id": 2380,
  "author": "杜甫",
  "paragraphs": [
   "赞普多教使入秦，数通和好止烟尘。",
   "朝廷忽用哥舒将，杀伐虚悲公主亲。"
  ],
  "title": "喜闻盗贼蕃寇总退口号五首 二"
 },
 {
  "id": 2381,
  "author": "杜甫",
  "paragraphs": [
   "崆峒西极过昆仑，驼马由来拥国门。",
   "逆气数年吹路断，蕃人闻道渐星奔。"
  ],
  "title": "喜闻盗贼蕃寇总退口号五首 三"
 },
 {
  "id": 2382,
  "author": "杜甫",
  "paragraphs": [
   "勃律天西采玉河，坚昆碧碗最来多。",
   "旧随汉使千堆宝，少荅胡王万匹罗。"
  ],
  "title": "喜闻盗贼蕃寇总退口号五首 四"
 },
 {
  "id": 2383,
  "author": "杜甫",
  "paragraphs": [
   "今春喜气满乾坤，南北东西拱至尊。",
   "大历二年调玉烛，玄元皇帝圣云孙。"
  ],
  "title": "喜闻盗贼蕃寇总退口号五首 五"
 },
 {
  "id": 2384,
  "author": "杜甫",
  "paragraphs": [
   "洞房环佩冷，玉殿起秋风。",
   "秦地应新月，龙池满旧宫。",
   "系舟今夜远，清漏往时同。",
   "万里黄山北，园陵白露中。"
  ],
  "title": "洞房"
 },
 {
  "id": 2385,
  "author": "杜甫",
  "paragraphs": [
   "宿昔青门里，蓬莱仗数移。",
   "花娇迎杂树，龙喜出平池。",
   "落日留王母，微风倚少儿。",
   "宫中行乐秘，少有外人知。"
  ],
  "title": "宿昔"
 },
 {
  "id": 2386,
  "author": "杜甫",
  "paragraphs": [
   "能画毛延寿，投壶郭舍人。",
   "每蒙天一笑，复似物皆春。",
   "政化平如水，皇恩断若神。",
   "时时用抵戏，亦未杂风尘。"
  ],
  "title": "能画"
 },
 {
  "id": 2387,
  "author": "杜甫",
  "paragraphs": [
   "鬬鸡初赐锦，舞马既登床。",
   "帘下宫人出，楼前御柳长。",
   "仙游终一閟，女乐久无香。",
   "寂寞骊山道，清秋草木黄。"
  ],
  "title": "鬬鸡"
 },
 {
  "id": 2388,
  "author": "杜甫",
  "paragraphs": [
   "鹦鹉含愁思，聪明忆别离。",
   "翠衿浑短尽，红觜漫多知。",
   "未有开笼日，空残旧宿枝。",
   "世人怜复损，何用羽毛奇。"
  ],
  "title": "鹦鹉"
 },
 {
  "id": 2389,
  "author": "杜甫",
  "paragraphs": [
   "历历开元事，分明在眼前。",
   "无端盗贼起，忽已岁时迁。",
   "巫峡西江外，秦城北斗边。",
   "为郎从白首，卧病数秋天。"
  ],
  "title": "历历"
 },
 {
  "id": 2390,
  "author": "杜甫",
  "paragraphs": [
   "洛阳昔陷没，胡马犯潼关。",
   "天子初愁思，都人惨别颜。",
   "清笳去宫阙，翠盖出关山。",
   "故老仍流涕，龙髯幸再攀。"
  ],
  "title": "洛阳"
 },
 {
  "id": 2391,
  "author": "杜甫",
  "paragraphs": [
   "骊山绝望幸，花萼罢登临。",
   "地下无朝烛，人间有赐金。",
   "鼎湖龙去远，银海雁飞深。",
   "万岁蓬莱日，长悬旧羽林。"
  ],
  "title": "骊山"
 },
 {
  "id": 2392,
  "author": "杜甫",
  "paragraphs": [
   "提封汉天下，万国尚同心。",
   "借问悬车守，何如俭德临。",
   "时征俊乂入，草窃犬羊侵。",
   "愿戒兵犹火，恩加四海深。"
  ],
  "title": "提封"
 },
 {
  "id": 2393,
  "author": "杜甫",
  "paragraphs": [
   "巫峡盘涡晓，黔阳贡物秋。",
   "丹砂同陨石，翠羽共沈舟。",
   "羁使空斜影，龙居閟积流。",
   "篙工幸不溺，俄顷逐轻鸥。"
  ],
  "title": "覆舟二首 一"
 },
 {
  "id": 2394,
  "author": "杜甫",
  "paragraphs": [
   "竹宫时望拜，桂馆或求仙。",
   "姹女临波日，神光照夜年。",
   "徒闻斩蛟剑，无复爨犀船。",
   "使者随秋色，迢迢独上天。"
  ],
  "title": "覆舟二首 二"
 },
 {
  "id": 2395,
  "author": "杜甫",
  "paragraphs": [
   "垂白冯唐老，清秋宋玉悲。",
   "江喧长少睡，楼迥独移时。",
   "多难身何补，无家病不辞。",
   "甘从千日醉，未许七哀诗。"
  ],
  "title": "垂白"
 },
 {
  "id": 2396,
  "author": "杜甫",
  "paragraphs": [
   "草阁临无地，柴扉永不关。",
   "鱼龙回夜水，星月动秋山。",
   "久露清初湿，高云薄未还。",
   "泛舟惭小妇，飘泊损红颜。"
  ],
  "title": "草阁"
 },
 {
  "id": 2397,
  "author": "杜甫",
  "paragraphs": [
   "江月光于水，高楼思杀人。",
   "天边长作客，老去一沾巾。",
   "玉露团清影，银河没半轮。",
   "谁家挑锦字，灭烛翠眉嚬。"
  ],
  "title": "江月"
 },
 {
  "id": 2398,
  "author": "杜甫",
  "paragraphs": [
   "江上日多雨，萧萧荆楚秋。",
   "高风下木叶，永夜揽貂裘。",
   "勋业频看镜，行藏独倚楼。",
   "时危思报主，衰谢不能休。"
  ],
  "title": "江上"
 },
 {
  "id": 2399,
  "author": "杜甫",
  "paragraphs": [
   "中夜江山静，危楼望北辰。",
   "长为万里客，有愧百年身。",
   "故国风云气，高堂战伐尘。",
   "胡雏负恩泽，嗟尔太平人。"
  ],
  "title": "中夜"
 },
 {
  "id": 2400,
  "author": "杜甫",
  "paragraphs": [
   "江汉思归客，乾坤一腐儒。",
   "片云天共远，永夜月同孤。",
   "落日心犹壮，秋风病欲疏。",
   "古来存老马，不必取长途。"
  ],
  "title": "江汉"
 },
 {
  "id": 2401,
  "author": "杜甫",
  "paragraphs": [
   "白露团甘子，清晨散马蹄。",
   "圃开连石树，船渡入江溪。",
   "凭几看鱼乐，回鞭急鸟栖。",
   "渐知秋实美，幽径恐多蹊。"
  ],
  "title": "白露"
 },
 {
  "id": 2402,
  "author": "杜甫",
  "paragraphs": [
   "吾宗老孙子，质朴古人风。",
   "耕凿安时论，衣冠与世同。",
   "在家常早起，忧国愿年丰。",
   "语及君臣际，经书满腹中。"
  ],
  "title": "吾宗"
 },
 {
  "id": 2403,
  "author": "杜甫",
  "paragraphs": [
   "壮心久零落，白首寄人间。",
   "天下兵常鬬，江东客未还。",
   "穷猿号雨雪，老马怯关山。",
   "武德开元际，苍生岂重攀。"
  ],
  "title": "有叹"
 },
 {
  "id": 2404,
  "author": "杜甫",
  "paragraphs": [
   "花叶随天意，江溪共石根。",
   "早霞随类影，寒水各依痕。",
   "易下杨朱泪，难招楚客魂。",
   "风涛暮不稳，舍棹宿谁门。"
  ],
  "title": "冬深"
 },
 {
  "id": 2405,
  "author": "杜甫",
  "paragraphs": [
   "瞿塘夜水黑，城内改更筹。",
   "翳翳月沈雾，辉辉星近楼。",
   "气衰甘少寐，心弱恨和愁。",
   "多垒满山谷，桃源无处求。"
  ],
  "title": "不寐"
 },
 {
  "id": 2406,
  "author": "杜甫",
  "paragraphs": [
   "孤月当楼满，寒江动夜扉。",
   "委波金不定，照席绮逾依。",
   "未缺空山静，高悬列宿稀。",
   "故园松桂发，万里共清辉。"
  ],
  "title": "月圆"
 },
 {
  "id": 2407,
  "author": "杜甫",
  "paragraphs": [
   "西阁百寻余，中宵步绮疏。",
   "飞星过水白，落月动沙虚。",
   "择木知幽鸟，潜波想巨鱼。",
   "亲朋满天地，兵甲少来书。"
  ],
  "title": "中宵"
 },
 {
  "id": 2408,
  "author": "杜甫",
  "paragraphs": [
   "养拙蓬为户，茫茫何所开。",
   "江通神女馆，地隔望乡台。",
   "渐惜容颜老，无由弟妹来。",
   "兵戈与人事，回首一悲哀。"
  ],
  "title": "遣愁"
 },
 {
  "id": 2409,
  "author": "杜甫",
  "paragraphs": [
   "高秋苏病气，白发自能梳。",
   "药饵憎加减，门庭闷扫除。",
   "杖藜还客拜，爱竹遣儿书。",
   "十月江平稳，轻舟进所如。"
  ],
  "title": "秋清"
 },
 {
  "id": 2410,
  "author": "杜甫",
  "paragraphs": [
   "林僻来人少，山长去鸟微。",
   "高秋收画扇，久客掩荆扉。",
   "懒慢头时栉，艰难带减围。",
   "将军犹汗马，天子尚戎衣。",
   "白蒋风飙脆，殷柽晓夜稀。",
   "何年减豺虎，似有故园归。"
  ],
  "title": "伤秋"
 },
 {
  "id": 2411,
  "author": "杜甫",
  "paragraphs": [
   "江涛万古峡，肺气久衰翁。",
   "不寐防巴虎，全生狎楚童。",
   "衣裳垂素发，门巷落丹枫。",
   "常怪商山老，兼存翊赞功。"
  ],
  "title": "秋峡"
 },
 {
  "id": 2412,
  "author": "杜甫",
  "paragraphs": [
   "南极青山众，西江白谷分。",
   "古城疏落木，荒戍密寒云。",
   "岁月虵常见，风飙虎或闻。",
   "近身皆鸟道，殊俗自人群。",
   "睥睨登哀柝，矛弧照夕曛。",
   "乱离多醉尉，愁杀李将军。"
  ],
  "title": "南极"
 },
 {
  "id": 2413,
  "author": "杜甫",
  "paragraphs": [
   "摇落巫山暮，寒江东北流。",
   "烟尘多战鼓，风浪少行舟。",
   "鹅费义之墨，貂余季子裘。",
   "长怀报明主，卧病复高秋。"
  ],
  "title": "摇落"
 },
 {
  "id": 2414,
  "author": "杜甫",
  "paragraphs": [
   "生年鹖冠子，叹世鹿皮翁。",
   "眼复几时暗，耳从前月聋。",
   "猿鸣秋泪缺，雀噪晚愁空。",
   "黄落惊山树，呼儿问朔风。"
  ],
  "title": "耳聋"
 },
 {
  "id": 2415,
  "author": "杜甫",
  "paragraphs": [
   "竟日雨冥冥，双崖洗更青。",
   "水花寒落岸，山鸟暮过庭。",
   "煖老须燕玉，充饥忆楚萍。",
   "胡笳在楼上，哀怨不堪听。"
  ],
  "title": "独坐二首 一"
 },
 {
  "id": 2416,
  "author": "杜甫",
  "paragraphs": [
   "白狗斜临北，黄牛更在东。",
   "峡云常照夜，江月会兼风。",
   "晒药安垂老，应门试小童。",
   "亦知行不逮，苦恨耳多聋。"
  ],
  "title": "独坐二首 二"
 },
 {
  "id": 2417,
  "author": "杜甫",
  "paragraphs": [
   "江阔浮高栋，云长出断山。",
   "尘沙连越巂，风雨暗荆蛮。",
   "雁矫衔芦内，猿啼失木间。",
   "弊裘苏季子，历国未知还。"
  ],
  "title": "远游"
 },
 {
  "id": 2418,
  "author": "杜甫",
  "paragraphs": [
   "露下天高秋水清，空山独夜旅魂惊。",
   "疏灯自照孤帆宿，新月犹悬双杵鸣。",
   "南菊再逢人卧病，北书不至雁无情。",
   "步蟾倚杖看牛斗，银汉遥应接凤城。"
  ],
  "title": "夜"
 },
 {
  "id": 2419,
  "author": "杜甫",
  "paragraphs": [
   "卧病拥塞在峡中，潇湘洞庭虚暎空。",
   "楚天不断四时雨，巫峡常吹千里风。",
   "沙上草阁柳新暗，城边野池莲欲红。",
   "暮春鸳鹭立洲渚，挟子翻飞还一丛。"
  ],
  "title": "暮春"
 },
 {
  "id": 2420,
  "author": "杜甫",
  "paragraphs": [
   "久雨巫山暗，新晴锦绣文。",
   "碧知湖外草，红见海东云。",
   "竟日莺相和，摩霄鹤数群。",
   "野花干更落，风处急纷纷。"
  ],
  "title": "晴二首 一"
 },
 {
  "id": 2421,
  "author": "杜甫",
  "paragraphs": [
   "啼乌争引子，鸣鹤不归林。",
   "下食遭泥去，高飞恨久阴。",
   "雨声冲塞尽，日气射江深。",
   "回首周南客，驱驰魏阙心。"
  ],
  "title": "晴二首 二"
 },
 {
  "id": 2422,
  "author": "杜甫",
  "paragraphs": [
   "始贺天休雨，还嗟地出雷。",
   "骤看浮峡过，密作渡江来。",
   "牛马行无色，蛟龙鬬不开。",
   "干戈盛阴气，未必自阳台。"
  ],
  "title": "雨"
 },
 {
  "id": 2423,
  "author": "杜甫",
  "paragraphs": [
   "断续巫山雨，天河此夜新。",
   "若无青嶂月，愁杀白头人。",
   "魍魉移深树，虾蟆动半轮。",
   "故园当北斗，直指照西秦。"
  ],
  "title": "月三首 一"
 },
 {
  "id": 2424,
  "author": "杜甫",
  "paragraphs": [
   "并照巫山出，新窥楚水清。",
   "羁栖愁里见，二十四回明。",
   "必验升沈体，如知进退情。",
   "不违银汉落，亦伴玉绳横。"
  ],
  "title": "月三首 二"
 },
 {
  "id": 2425,
  "author": "杜甫",
  "paragraphs": [
   "万里瞿塘峡，春来六上弦。",
   "时时开暗室，故故满青天。",
   "爽合风襟静，高当泪脸悬。",
   "南飞有乌鹊，夜久落江边。"
  ],
  "title": "月三首 三"
 },
 {
  "id": 2426,
  "author": "杜甫",
  "paragraphs": [
   "万木云深隐，连山雨未开。",
   "风扉掩不定，水鸟过仍回。",
   "鲛馆如鸣杼，樵舟岂伐枚。",
   "清凉破炎毒，衰意欲登台。"
  ],
  "title": "雨"
 },
 {
  "id": 2427,
  "author": "杜甫",
  "paragraphs": [
   "返照斜初彻，浮云薄未归。",
   "江虹明远饮，峡雨落余飞。",
   "凫雁终高去，熊罴觉自肥。",
   "秋分客尚在，竹露夕微微。"
  ],
  "title": "晚晴"
 },
 {
  "id": 2428,
  "author": "杜甫",
  "paragraphs": [
   "小雨夜复密，回风吹早秋。",
   "野凉侵闭户，江满带维舟。",
   "通籍恨多病，为郎忝薄游。",
   "天寒出巫峡，醉别仲宣楼。"
  ],
  "title": "夜雨"
 },
 {
  "id": 2429,
  "author": "杜甫",
  "paragraphs": [
   "只应踏初雪，骑马发荆州。",
   "直怕巫山雨，真伤白帝秋。",
   "群公苍玉珮，天子翠云裘。",
   "同舍晨趋侍，胡为淹此留。"
  ],
  "title": "更题"
 },
 {
  "id": 2430,
  "author": "杜甫",
  "paragraphs": [
   "束带还骑马，东西却渡船。",
   "林中才有地，峡外绝无天。",
   "虚白高人静，喧卑俗累牵。",
   "他乡悦迟暮，不敢废诗篇。"
  ],
  "title": "归"
 },
 {
  "id": 2431,
  "author": "杜甫",
  "paragraphs": [
   "楚王宫北正黄昏，白帝城西过雨痕。",
   "返照入江翻石壁，归云拥树失山村。",
   "衰年肺病唯高枕，绝塞愁时早闭门。",
   "不可久留豺虎乱，南方实有未招魂。"
  ],
  "title": "返照"
 },
 {
  "id": 2432,
  "author": "杜甫",
  "paragraphs": [
   "雷霆空霹雳，云雨竟虚无。",
   "炎赫衣流汗，低垂气不苏。",
   "乞为寒水玉，愿作冷秋菰。",
   "何似儿童岁，风凉出舞雩。"
  ],
  "title": "热三首 一"
 },
 {
  "id": 2433,
  "author": "杜甫",
  "paragraphs": [
   "瘴云终不灭，泸水复西来。",
   "闭户人高卧，归林鸟却回。",
   "峡中都似火，江上只空雷。",
   "想见阴宫雪，风门飒踏开。"
  ],
  "title": "热三首 二"
 },
 {
  "id": 2434,
  "author": "杜甫",
  "paragraphs": [
   "朱李沈不冷，雕胡炊屡新。",
   "将衰骨尽痛，被褐味空频。",
   "歘翕炎蒸景，飘飖征戍人。",
   "十年可解甲，为尔一沾巾。"
  ],
  "title": "热三首 三"
 },
 {
  "id": 2435,
  "author": "杜甫",
  "paragraphs": [
   "牛羊下来久，各已闭柴门。",
   "风月自清夜，江山非故园。",
   "石泉流暗壁，草露滴秋根。",
   "头白灯明里，何须花烬繁。"
  ],
  "title": "日暮"
 },
 {
  "id": 2436,
  "author": "杜甫",
  "paragraphs": [
   "满目飞明镜，归心折大刀。",
   "转蓬行地远，攀桂仰天高。",
   "水路疑霜雪，林栖见羽毛。",
   "此时瞻白兔，直欲数秋毫。"
  ],
  "title": "八月十五夜月二首 一"
 },
 {
  "id": 2437,
  "author": "杜甫",
  "paragraphs": [
   "稍下巫山峡，犹衔白帝城。",
   "气沈全浦暗，轮仄半楼明。",
   "刁斗皆催晓，蟾蜍且自倾。",
   "张弓倚残魄，不独汉家营。"
  ],
  "title": "八月十五夜月二首 二"
 },
 {
  "id": 2438,
  "author": "杜甫",
  "paragraphs": [
   "旧挹金波爽，皆传玉露秋。",
   "关山随地阔，河汉近人流。",
   "谷口樵归唱，孤城笛起愁。",
   "巴童浑不寝，半夜有行舟。"
  ],
  "title": "十六夜玩月"
 },
 {
  "id": 2439,
  "author": "杜甫",
  "paragraphs": [
   "秋月仍圆夜，江村独老身。",
   "卷帘还照客，倚杖更随人。",
   "光射潜虬动，明翻宿鸟频。",
   "茅斋依橘柚，清切露华新。"
  ],
  "title": "十七夜对月"
 },
 {
  "id": 2440,
  "author": "杜甫",
  "paragraphs": [
   "雨声传两夜，寒事飒高秋。",
   "挈带看朱绂，开箱睹黑裘。",
   "世情只益睡，盗贼敢忘忧。",
   "松菊新沾洗，茅齐慰远游。"
  ],
  "title": "村雨"
 },
 {
  "id": 2441,
  "author": "杜甫",
  "paragraphs": [
   "雨时山不改，晴罢峡如新。",
   "天路看殊俗，秋江思杀人。",
   "有猿挥泪尽，无犬附书频。",
   "故国愁眉外，长歌欲损神。"
  ],
  "title": "雨晴"
 },
 {
  "id": 2442,
  "author": "杜甫",
  "paragraphs": [
   "圃畦新雨润，愧子废鉏来。",
   "竹杖交头拄，柴扉隔径开。",
   "欲栖群鸟乱，未去小童催。",
   "明日重阳酒，相迎自酦醅。"
  ],
  "title": "晚晴吴郎见过北舍"
 },
 {
  "id": 2443,
  "author": "杜甫",
  "paragraphs": [
   "日下四山阴，山庭岚气侵。",
   "牛羊归径险，鸟雀聚枝深。",
   "正枕当星剑，收书动玉琴。",
   "半扉开烛影，欲掩见清砧。"
  ],
  "title": "暝"
 },
 {
  "id": 2444,
  "author": "杜甫",
  "paragraphs": [
   "龙似瞿唐会，江依白帝深。",
   "终年常起峡，每夜必通林。",
   "收获辞霜渚，分明在夕岑。",
   "高斋非一处，秀气豁烦襟。"
  ],
  "title": "云"
 },
 {
  "id": 2445,
  "author": "杜甫",
  "paragraphs": [
   "四更山吐月，残夜水明楼。",
   "尘匣元开镜，风帘自上钩。",
   "兔应疑鹤发，蟾亦恋貂裘。",
   "斟酌姮娥寡，天寒耐九秋。"
  ],
  "title": "月"
 },
 {
  "id": 2446,
  "author": "杜甫",
  "paragraphs": [
   "微雨不滑道，断云疏复行。",
   "紫崖奔处黑，白鸟去边明。",
   "秋日新沾影，寒江旧落声。",
   "柴扉临野碓，半得捣香秔。"
  ],
  "title": "雨四首 一"
 },
 {
  "id": 2447,
  "author": "杜甫",
  "paragraphs": [
   "江雨旧无时，天晴忽散丝。",
   "暮秋沾物冷，今日过云迟。",
   "上马迥休出，看鸥坐不辞。",
   "高轩当滟滪，润色静书帷。"
  ],
  "title": "雨四首 二"
 },
 {
  "id": 2448,
  "author": "杜甫",
  "paragraphs": [
   "物色岁将晏，天隅人未归。",
   "朔风鸣淅淅，寒雨下霏霏。",
   "多病久加饭，衰容新授衣。",
   "时危觉凋丧，故旧短书稀。"
  ],
  "title": "雨四首 三"
 },
 {
  "id": 2449,
  "author": "杜甫",
  "paragraphs": [
   "楚雨石苔滋，京华消息迟。",
   "山寒青兕叫，江晚白鸥饥。",
   "神女花钿落，鲛人织杼悲。",
   "繁忧不自整，终日洒如丝。"
  ],
  "title": "雨四首 四"
 },
 {
  "id": 2450,
  "author": "杜甫",
  "paragraphs": [
   "绝岸风威动，寒房烛影微。",
   "岭猿霜外宿，江鸟夜深飞。",
   "独坐亲雄剑，哀歌叹短衣。",
   "烟尘绕阊阖，白首壮心违。"
  ],
  "title": "夜"
 },
 {
  "id": 2451,
  "author": "杜甫",
  "paragraphs": [
   "小雨晨光内，初来叶上闻。",
   "雾交才洒地，风逆旋随云。",
   "暂起柴荆色，轻沾鸟兽群。",
   "麝香山一半，亭午未全分。"
  ],
  "title": "晨雨"
 },
 {
  "id": 2452,
  "author": "杜甫",
  "paragraphs": [
   "返照开巫峡，寒空半有无。",
   "已低鱼复暗，不尽白盐孤。",
   "荻岸如秋水，松门似画图。",
   "牛羊识童仆，既夕应传呼。"
  ],
  "title": "返照"
 },
 {
  "id": 2453,
  "author": "杜甫",
  "paragraphs": [
   "畎亩孤城外，江村乱水中。",
   "深山催短景，乔木易高风。",
   "鹤下云汀近，鸡栖草屋同。",
   "琴书散明烛，长夜始堪终。"
  ],
  "title": "向夕"
 },
 {
  "id": 2454,
  "author": "杜甫",
  "paragraphs": [
   "白帝更声尽，阳台曙色分。",
   "高峰寒上日，叠岭宿霾云。",
   "地坼江帆隐，天清木叶闻。",
   "荆扉对麋鹿，应共尔为群。"
  ],
  "title": "晓望"
 },
 {
  "id": 2455,
  "author": "杜甫",
  "paragraphs": [
   "巫峡中宵动，沧江十月雷。",
   "龙虵不成蛰，天地划争回。",
   "却碾空山过，深蟠绝壁来。",
   "何须妒云雨，霹雳楚王台。"
  ],
  "title": "雷"
 },
 {
  "id": 2456,
  "author": "杜甫",
  "paragraphs": [
   "冥冥甲子雨，已度立春时。",
   "轻箑烦相向，纤𫄨恐自疑。",
   "烟添才有色，风引更如丝。",
   "直觉巫山暮，兼催宋玉悲。"
  ],
  "title": "雨"
 },
 {
  "id": 2457,
  "author": "杜甫",
  "paragraphs": [
   "清旭楚宫南，霜空万岭含。",
   "野人时独往，云木晓相参。",
   "俊鹘无声过，饥乌下食贪。",
   "病身终不动，摇落任江潭。"
  ],
  "title": "朝二首 一"
 },
 {
  "id": 2458,
  "author": "杜甫",
  "paragraphs": [
   "浦帆晨初发，郊扉冷未开。",
   "村疏黄叶坠，野静白鸥来。",
   "础润休全湿，云晴欲半回。",
   "巫山冬可怪，昨夜有奔雷。"
  ],
  "title": "朝二首 二"
 },
 {
  "id": 2459,
  "author": "杜甫",
  "paragraphs": [
   "杖藜寻晚巷，炙背近墙暄。",
   "人见幽居僻，吾知拙养尊。",
   "朝廷问府主，耕稼学山村。",
   "归翼飞栖定，寒灯亦闭门。"
  ],
  "title": "晚"
 },
 {
  "id": 2460,
  "author": "杜甫",
  "paragraphs": [
   "白夜月休弦，灯花半委眠。",
   "号山无定鹿，落树有惊蝉。",
   "暂忆江东鲙，兼怀雪下船。",
   "蛮歌犯星起，空觉在天边。"
  ],
  "title": "夜二首 一"
 },
 {
  "id": 2461,
  "author": "杜甫",
  "paragraphs": [
   "城郭悲笳暮，村墟过翼稀。",
   "甲兵年数久，赋敛夜深归。",
   "暗树依岩落，明河绕塞微。",
   "斗斜人更望，月细鹊休飞。"
  ],
  "title": "夜二首 二"
 },
 {
  "id": 2462,
  "author": "杜甫",
  "paragraphs": [
   "小子何时见，高秋此日生。",
   "自从都邑语，已伴老夫名。",
   "诗是吾家事，人传世上情。",
   "熟精文选理，休觅彩衣轻。",
   "凋瘵筵初秩，欹斜坐不成。",
   "流霞分片片，涓滴就徐倾。"
  ],
  "title": "宗武生日"
 },
 {
  "id": 2463,
  "author": "杜甫",
  "paragraphs": [
   "觅句新知律，摊书解满床。",
   "试吟青玉案，莫羡紫罗囊。",
   "假日从时饮，明年共我长。",
   "应须饱经术，已似爱文章。",
   "十五男儿志，三千弟子行。",
   "曾参与游夏，达者得升堂。"
  ],
  "title": "又示宗武"
 },
 {
  "id": 2464,
  "author": "杜甫",
  "paragraphs": [
   "消渴游江汉，羇栖尚甲兵。",
   "几年逢熟食，万里逼清明。",
   "松柏邛山路，风花白帝城。",
   "汝曹催我老，回首泪纵横。"
  ],
  "title": "熟食日示宗文宗武"
 },
 {
  "id": 2465,
  "author": "杜甫",
  "paragraphs": [
   "令节成吾老，他时见汝心。",
   "浮生看物变，为恨与年深。",
   "长葛书难得，江州涕不禁。",
   "团圆思弟妹，行坐白头吟。"
  ],
  "title": "又示两儿"
 },
 {
  "id": 2466,
  "author": "杜甫",
  "paragraphs": [
   "九农成德业，百祀发光辉。",
   "报效神如在，馨香旧不违。",
   "南翁巴曲醉，北雁塞声微。",
   "尚想东方朔，诙谐割肉归。"
  ],
  "title": "社日两篇 一"
 },
 {
  "id": 2467,
  "author": "杜甫",
  "paragraphs": [
   "陈平亦分肉，太史竟论功。",
   "今日江南老，他时渭北童。",
   "欢娱看绝塞，涕泪落秋风。",
   "鸳鹭回金阙，谁怜病峡中。"
  ],
  "title": "社日两篇 二"
 },
 {
  "id": 2468,
  "author": "杜甫",
  "paragraphs": [
   "重阳独酌杯中酒，抱病起登江上台。",
   "竹叶于人既无分，菊花从此不须开。",
   "殊方日落玄猿哭，旧国霜前白雁来。",
   "弟妹萧条各何往，干戈衰谢两相催。"
  ],
  "title": "九日五首 一"
 },
 {
  "id": 2469,
  "author": "杜甫",
  "paragraphs": [
   "旧日重阳日，传杯不放杯。",
   "即今蓬鬓改，但愧菊花开。",
   "北阙心长恋，西江首独回。",
   "茱萸赐朝士，难得一枝来。"
  ],
  "title": "九日五首 二"
 },
 {
  "id": 2470,
  "author": "杜甫",
  "paragraphs": [
   "旧与苏司业，兼随郑广文。",
   "采花香泛泛，坐客醉纷纷。",
   "野树歌还倚，秋砧醒却闻。",
   "欢娱两冥漠，西北有孤云。"
  ],
  "title": "九日五首 三"
 },
 {
  "id": 2471,
  "author": "杜甫",
  "paragraphs": [
   "故里樊川菊，登高素浐源。",
   "他时一笑后，今日几人存。",
   "巫峡蟠江路，终南对国门。",
   "系舟身万里，伏枕泪双痕。",
   "为客裁乌帽，从儿具绿尊。",
   "佳辰对群盗，愁绝更谁论。"
  ],
  "title": "九日五首 四"
 },
 {
  "id": 2472,
  "author": "杜甫",
  "paragraphs": [
   "九日明朝是，相要旧俗非。",
   "老翁难早出，贤客幸知归。",
   "旧采黄花賸，新梳白发微。",
   "漫看年少乐，忍泪已沾衣。"
  ],
  "title": "九日诸人集于林"
 },
 {
  "id": 2473,
  "author": "杜甫",
  "paragraphs": [
   "为客无时了，悲秋向夕终。",
   "瘴余夔子国，霜薄楚王宫。",
   "草敌虚岚翠，花禁冷叶红。",
   "年年小摇落，不与故园同。"
  ],
  "title": "大历二年九月三十日"
 },
 {
  "id": 2474,
  "author": "杜甫",
  "paragraphs": [
   "有瘴非全歇，为冬亦不难。",
   "夜郎溪日暖，白帝峡风寒。",
   "蒸裹如千室，焦糟幸一柈。",
   "兹辰南国重，旧俗自相欢。"
  ],
  "title": "十月一日"
 },
 {
  "id": 2475,
  "author": "杜甫",
  "paragraphs": [
   "殊俗还多事，方冬变所为。",
   "破甘霜落爪，尝稻雪翻匙。",
   "巫峡寒都薄，乌蛮瘴远随。",
   "终然减滩濑，暂喜息蛟螭。"
  ],
  "title": "孟冬"
 },
 {
  "id": 2476,
  "author": "杜甫",
  "paragraphs": [
   "年年至日长为客，忽忽穷愁泥杀人。",
   "江上形容吾独老，天边风俗自相亲。",
   "杖蓼雪后临丹壑，鸣玉朝来散紫宸。",
   "心折此时无一寸，路迷何处见三秦。"
  ],
  "title": "冬至"
 },
 {
  "id": 2477,
  "author": "杜甫",
  "paragraphs": [
   "天时人事日相催，冬至阳生春又来。",
   "刺绣五纹添弱线，吹葭六琯动浮灰。",
   "岸容待腊将舒柳，山意冲寒欲放梅。",
   "云物不殊乡国异，教儿且覆掌中杯。"
  ],
  "title": "小至"
 },
 {
  "id": 2478,
  "author": "杜甫",
  "paragraphs": [
   "曾为掾吏趋三辅，忆在潼关诗兴多。",
   "巫峡忽如瞻华岳，蜀江犹似见黄河。",
   "舟中得病移衾枕，洞口经春长薜萝。",
   "形胜有余风土恶，几时回首一高歌。"
  ],
  "title": "览物"
 },
 {
  "id": 2479,
  "author": "杜甫",
  "paragraphs": [
   "郑南伏毒寺，潇洒到江心。",
   "石影衔珠阁，泉声带玉琴。",
   "风杉曾曙倚，云峤忆春临。",
   "万里沧浪外，龙蛇只自深。"
  ],
  "title": "忆郑南玭"
 },
 {
  "id": 2480,
  "author": "杜甫",
  "paragraphs": [
   "怅望东陵道，平生灞上游。",
   "春浓停野骑，夜宿敞云楼。",
   "离别人谁在，经过老自休。",
   "眼前今古意，江汉一归舟。"
  ],
  "title": "怀灞上游"
 },
 {
  "id": 2481,
  "author": "杜甫",
  "paragraphs": [
   "江草日日唤愁生，巫峡泠泠非世情。",
   "盘涡鹭浴底心性，独树花发自分明。",
   "十年戎马暗万国，异域宾客老孤城。",
   "渭水秦山得见否，人经罢病虎纵横。"
  ],
  "title": "愁"
 },
 {
  "id": 2482,
  "author": "杜甫",
  "paragraphs": [
   "二月饶睡昏昏然，不独夜短昼分眠。",
   "桃花气暖眼自醉，春渚日落梦相牵。",
   "故乡门巷荆棘底，中原君臣豺虎边。",
   "安得务农息战鬬，普天无吏横索钱。"
  ],
  "title": "昼梦"
 },
 {
  "id": 2483,
  "author": "杜甫",
  "paragraphs": [
   "渭水流关内，终南在日边。",
   "胆销豺虎窟，泪入犬羊天。",
   "起晚堪从事，行迟更学仙。",
   "镜中衰谢色，万一故人怜。"
  ],
  "title": "览镜呈柏中丞"
 },
 {
  "id": 2484,
  "author": "杜甫",
  "paragraphs": [
   "暮春三月巫峡长，皛皛行云浮日光。",
   "雷声忽送千峰雨，花气浑如百和香。",
   "黄莺过水翻回去，燕子衔泥湿不妨。",
   "飞阁卷帘图画里，虚无只少对潇湘。"
  ],
  "title": "即事"
 },
 {
  "id": 2485,
  "author": "杜甫",
  "paragraphs": [
   "天畔群山孤草亭，江中风浪雨冥冥。",
   "一双白鱼不受钓，三寸黄甘犹自青。",
   "多病马卿无日起，穷途阮籍几时醒。",
   "未闻细柳散金甲，肠断秦川流浊泾。"
  ],
  "title": "即事"
 },
 {
  "id": 2486,
  "author": "杜甫",
  "paragraphs": [
   "瘴疠浮三蜀，风云暗百蛮。",
   "卷帘唯白水，隐几亦青山。",
   "猿捷长难见，鸥轻故不还。",
   "无钱从滞客，有镜巧催颜。"
  ],
  "title": "闷"
 },
 {
  "id": 2487,
  "author": "杜甫",
  "paragraphs": [
   "异俗吁可怪，斯人难并居。",
   "家家养乌鬼，顿顿食黄鱼。",
   "旧识能为态，新知已暗疏。",
   "治生且耕凿，只有不关渠。"
  ],
  "title": "戏作俳谐体遣闷二首 一"
 },
 {
  "id": 2488,
  "author": "杜甫",
  "paragraphs": [
   "西历青羌板，南留白帝城。",
   "於菟侵客恨，粔籹作人情。",
   "瓦卜传神语，畬田费火声。",
   "是非何处定，高枕笑浮生。"
  ],
  "title": "戏作俳谐体遣闷二首 二"
 },
 {
  "id": 2489,
  "author": "杜甫",
  "paragraphs": [
   "尔到江陵府，何时到峡州？",
   "乱难生有别，聚集病应瘳。",
   "飒飒开啼眼，朝朝上水楼。",
   "老身须付托，白骨更何忧。"
  ],
  "title": "得舍弟观书自中都已达江陵今兹暮春月末行李合到夔州悲喜相兼团圆可待赋诗即事情见乎词"
 },
 {
  "id": 2490,
  "author": "杜甫",
  "paragraphs": [
   "巫峡千山暗，终南万里春。",
   "病中吾见弟，书到汝为人。",
   "意荅儿童问，来经战伐新。",
   "泊船悲喜后，款款话归秦。"
  ],
  "title": "喜观即到复题短篇二首 一"
 },
 {
  "id": 2491,
  "author": "杜甫",
  "paragraphs": [
   "待尔嗔乌鹊，抛书示鹡鸰。",
   "枝间喜不去，原上急曾经。",
   "江阁嫌津柳，风帆数驿亭。",
   "应论十年事，愁绝始星星。"
  ],
  "title": "喜观即到复题短篇二首 二"
 },
 {
  "id": 2492,
  "author": "杜甫",
  "paragraphs": [
   "汝去迎妻子，高秋念却回。",
   "即今萤已乱，好与雁同来。",
   "东望西江水，南游北户开。",
   "卜居期静处，会有故人杯。"
  ],
  "title": "舍弟观归蓝田迎新妇送示两篇 一"
 },
 {
  "id": 2493,
  "author": "杜甫",
  "paragraphs": [
   "楚塞难为路，蓝田莫滞留。",
   "衣裳判白露，鞍马信清秋。",
   "满峡重江水，开帆八月舟。",
   "此时同一醉，应在仲宣楼。"
  ],
  "title": "舍弟观归蓝田迎新妇送示两篇 二"
 },
 {
  "id": 2494,
  "author": "杜甫",
  "paragraphs": [
   "乱后嗟吾在，羇栖见汝难。",
   "草黄骐骥病，沙晚鹡鸰寒。",
   "楚设关城险，吴吞水府宽。",
   "十年朝夕泪，衣袖不曾干。"
  ],
  "title": "第五弟丰独在江左近三四载寂无消息觅使寄此二首 一"
 },
 {
  "id": 2495,
  "author": "杜甫",
  "paragraphs": [
   "闻汝依山寺，杭州定越州。",
   "风尘淹别日，江汉失清秋。",
   "影盖啼猿树，魂飘结蜃楼。",
   "明年下春水，东尽白云求。"
  ],
  "title": "第五弟丰独在江左近三四载寂无消息觅使寄此二首 二"
 },
 {
  "id": 2496,
  "author": "杜甫",
  "paragraphs": [
   "汝迎妻子达荆州，消息真传解我忧。",
   "鸿雁影来连峡内，鹡鸰飞急到沙头。",
   "峣关险路今虚远，禹凿寒江正稳流。",
   "朱绂即当随彩鹢，青春不假报黄牛。"
  ],
  "title": "舍弟观赴蓝田取妻子到江陵喜寄三首 一"
 },
 {
  "id": 2497,
  "author": "杜甫",
  "paragraphs": [
   "马度秦关雪正深，北来肌骨苦寒侵。",
   "他乡就我生春色，故国移居见客心。",
   "賸欲提携如意舞，喜多行坐白头吟。",
   "巡檐索共梅花笑，冷蘂疏枝半不禁。"
  ],
  "title": "舍弟观赴蓝田取妻子到江陵喜寄三首 二"
 },
 {
  "id": 2498,
  "author": "杜甫",
  "paragraphs": [
   "庾信罗含俱有宅，春来秋去作谁家。",
   "短墙若在从残草，乔木如存可假花。",
   "卜筑应同蒋诩径，为园须似邵平瓜。",
   "比年病酒开涓滴，弟劝兄酬何怨嗟。"
  ],
  "title": "舍弟观赴蓝田取妻子到江陵喜寄三首 三"
 },
 {
  "id": 2499,
  "author": "杜甫",
  "paragraphs": [
   "春雨暗暗塞峡中，早晚来自楚王宫。",
   "乱波分披已打岸，弱云狼籍不禁风。",
   "宠光蕙叶与多碧，点注桃花舒小红。",
   "谷口子真正忆汝，岸高瀼滑限西东。"
  ],
  "title": "江雨有怀郑典设"
 },
 {
  "id": 2500,
  "author": "杜甫",
  "paragraphs": [
   "楚岸收新雨，春台引细风。",
   "情人来石上，鲜脍出江中。",
   "邻舍烦书札，肩舆强老翁。",
   "病身虚俊味，何幸饫儿童。"
  ],
  "title": "王十五前阁会"
 },
 {
  "id": 2501,
  "author": "杜甫",
  "paragraphs": [
   "省郎忧病士，书信有柴胡。",
   "饮子频通汗，怀君想报珠。",
   "亲知天畔少，药味峡中无。",
   "归楫生衣卧，春鸥洗翅呼。",
   "犹闻上急水，早作取平途。",
   "万里皇华使，为僚记腐儒。"
  ],
  "title": "寄韦有夏郎中"
 },
 {
  "id": 2502,
  "author": "杜甫",
  "paragraphs": [
   "极乐三军士，谁知百战场。",
   "无私齐绮馔，久坐密金章。",
   "醉客沾鹦鹉，佳人指凤皇。",
   "几时来翠节，特地引红妆。"
  ],
  "title": "陪柏中丞观宴将士二首 一"
 },
 {
  "id": 2503,
  "author": "杜甫",
  "paragraphs": [
   "绣段装檐额，金花帖鼓腰。",
   "一夫先舞剑，百战后歌樵。",
   "江树城孤远，云台使寂寥。",
   "汉朝频选将，应拜霍嫖姚。"
  ],
  "title": "陪柏中丞观宴将士二首 二"
 },
 {
  "id": 2504,
  "author": "杜甫",
  "paragraphs": [
   "高栋曾轩已自凉，秋风此日洒衣裳。",
   "翛然欲下阴山雪，不去非无汉署香。",
   "绝辟过云开锦绣，疏松夹水奏笙簧。",
   "看君宜著王乔履，真赐还疑出尚方。"
  ],
  "title": "七月一日题终明府水楼二首 一"
 },
 {
  "id": 2505,
  "author": "杜甫",
  "paragraphs": [
   "宓子弹琴邑宰日，终军弃𦈡英妙时。",
   "承家节操尚不泯，为政风流今在兹。",
   "可怜宾客尽倾盖，何处老翁来赋诗。",
   "楚江巫峡半云雨，清簟疏帘看弈棋。"
  ],
  "title": "七月一日题终明府水楼二首 二"
 },
 {
  "id": 2506,
  "author": "杜甫",
  "paragraphs": [
   "峡险江惊急，楼高月迥明。",
   "一时今夕会，万里故乡情。",
   "星落黄姑渚，秋辞白帝城。",
   "老人因酒病，坚坐看君倾。"
  ],
  "title": "季秋苏五弟缨江楼夜宴崔十三评事韦少府侄三首 一"
 },
 {
  "id": 2507,
  "author": "杜甫",
  "paragraphs": [
   "明月生长好，浮云薄渐遮。",
   "悠悠照边塞，悄悄忆京华。",
   "清动杯中物，高随海上查。",
   "不眠瞻白兔，百过落乌纱。"
  ],
  "title": "季秋苏五弟缨江楼夜宴崔十三评事韦少府侄三首 二"
 },
 {
  "id": 2508,
  "author": "杜甫",
  "paragraphs": [
   "对月那无酒，登楼况有江。",
   "听歌惊白鬓，笑舞拓秋窗。",
   "尊蚁添相续，沙鸥并一双。",
   "尽怜君醉倒，更觉片心降。"
  ],
  "title": "季秋苏五弟缨江楼夜宴崔十三评事韦少府侄三首 三"
 },
 {
  "id": 2509,
  "author": "杜甫",
  "paragraphs": [
   "藜杖侵寒露，蓬门启曙烟。",
   "力稀经树歇，老困拨书眠。",
   "秋觉追随尽，来因孝友偏。",
   "清谈见滋味，尔辈可忘年。"
  ],
  "title": "九月一日过孟十二仓曹十四主簿兄弟"
 },
 {
  "id": 2510,
  "author": "杜甫",
  "paragraphs": [
   "穷老真无事，江山已定居。",
   "地幽忘盥栉，客至罢琴书。",
   "挂壁移筐果，呼儿问煮鱼。",
   "时闻系舟楫，及此问吾庐。"
  ],
  "title": "过客相寻"
 },
 {
  "id": 2511,
  "author": "杜甫",
  "paragraphs": [
   "楚岸通秋屐，胡床面夕畦。",
   "藉糟分汁滓，瓮酱落提携。",
   "饭粝添香味，朋来有醉泥。",
   "理生那免俗，方法报山妻。"
  ],
  "title": "孟仓曹步趾领新酒酱二物满器见遗老夫"
 },
 {
  "id": 2512,
  "author": "杜甫",
  "paragraphs": [
   "有使归三峡，相过问两京。",
   "函关犹出将，渭水更屯兵。",
   "设备邯郸道，和亲逻些城。",
   "幽燕唯鸟去，商洛少人行。",
   "衰谢身何补，萧条病转婴。",
   "霜天到宫阙，恋主寸心明。"
  ],
  "title": "柳司马至"
 },
 {
  "id": 2513,
  "author": "杜甫",
  "paragraphs": [
   "有客乘舸自忠州，遣骑安置瀼西头。",
   "古堂本买藉疏豁，借汝迁居停宴游。",
   "云石荧荧高叶曙，风江飒飒乱帆秋。",
   "却为姻娅过逢地，许坐曾轩数散愁。"
  ],
  "title": "简吴郎司法"
 },
 {
  "id": 2514,
  "author": "杜甫",
  "paragraphs": [
   "堂前扑枣任西邻，无食无儿一妇人。",
   "不为困穷宁有此，祗缘恐惧转须亲。",
   "即防远客虽多事，使插疏篱却甚真。",
   "已诉征求贫到骨，正思戎马泪盈巾。"
  ],
  "title": "又呈吴郎"
 },
 {
  "id": 2515,
  "author": "杜甫",
  "paragraphs": [
   "南极老人自有星，北山移文谁勒铭。",
   "征君已去独松菊，哀壑无光留户庭。",
   "予见乱离不得已，子知出处必须经。",
   "高车驷马带倾覆，怅望秋天虚翠屏。"
  ],
  "title": "覃山人隐居"
 },
 {
  "id": 2516,
  "author": "杜甫",
  "paragraphs": [
   "碧山学士焚银鱼，白马却走身岩居。",
   "古人已用三冬足，年少今开万卷余。",
   "晴云满户团倾盖，秋水浮阶溜决渠。",
   "富贵必从勤苦得，男儿须读五车书。"
  ],
  "title": "柏学士茅屋"
 },
 {
  "id": 2517,
  "author": "杜甫",
  "paragraphs": [
   "叔父朱门贵，郎君玉树高。",
   "山居精典籍，文雅涉风骚。",
   "江汉终吾老，云林得尔曹。",
   "哀弦绕白雪，未与俗人操。"
  ],
  "title": "题柏大兄弟山居屋壁二首 一"
 },
 {
  "id": 2518,
  "author": "杜甫",
  "paragraphs": [
   "野屋流寒水，山篱带薄云。",
   "静应连虎穴，喧已去人群。",
   "笔架沾窗雨，书签映隙曛。",
   "萧萧千里足，个个五花文。"
  ],
  "title": "题柏大兄弟山居屋壁二首 二"
 },
 {
  "id": 2519,
  "author": "杜甫",
  "paragraphs": [
   "隐豹深愁雨，潜龙故起云。",
   "泥多仍径曲，心醉阻贤群。",
   "忍待江山丽，还披鲍谢文。",
   "高楼忆疏豁，秋兴坐氛氲。"
  ],
  "title": "戏寄崔评事表侄苏五表弟韦大少府诸侄"
 },
 {
  "id": 2520,
  "author": "杜甫",
  "paragraphs": [
   "碧草逢春意，沅湘万里秋。",
   "池要山简马，月净庾公楼。",
   "磨灭余篇翰，平生一钓舟。",
   "高唐寒浪减，髣髴识昭丘。"
  ],
  "title": "秋日寄题郑监湖上亭三首 一"
 },
 {
  "id": 2521,
  "author": "杜甫",
  "paragraphs": [
   "新作湖边宅，还闻宾客过。",
   "自须开竹迳，谁道避云萝。",
   "官序潘生拙，才名贾傅多。",
   "舍舟应转地，邻接意如何。"
  ],
  "title": "秋日寄题郑监湖上亭三首 二"
 },
 {
  "id": 2522,
  "author": "杜甫",
  "paragraphs": [
   "暂阻蓬莱阁，终为江海人。",
   "挥金应物理，拖玉岂吾身。",
   "羹煮秋莼滑，杯迎露菊新。",
   "赋诗分气象，佳句莫频频。"
  ],
  "title": "秋日寄题郑监湖上亭三首 三"
 },
 {
  "id": 2523,
  "author": "杜甫",
  "paragraphs": [
   "兰若山高处，烟霞嶂几重。",
   "冻泉依细石，晴雪落长松。",
   "问法看诗忘，观身向酒慵。",
   "未能割妻子，卜宅近前峰。"
  ],
  "title": "谒真谛寺禅师"
 },
 {
  "id": 2524,
  "author": "杜甫",
  "paragraphs": [
   "志士惜妄动，知深难固辞。",
   "如何久磨砺，但取不磷缁。",
   "夙夜听忧主，飞腾急济时。",
   "荆州过薛孟，为报欲论诗。"
  ],
  "title": "别崔潩因寄薛据孟云卿"
 },
 {
  "id": 2525,
  "author": "杜甫",
  "paragraphs": [
   "青帘白舫益州来，巫峡秋涛天地回。",
   "石出倒听枫叶下，橹摇背指菊花开。",
   "贪趋相府今晨发，恐失佳期后命催。",
   "南极一星朝北斗，五云多处是三台。"
  ],
  "title": "送李八秘书赴杜相公幕"
 },
 {
  "id": 2526,
  "author": "杜甫",
  "paragraphs": [
   "江城秋日落，山鬼闭门中。",
   "行李淹吾舅，诛茅问老翁。",
   "赤眉犹世乱，青眼只途穷。",
   "传语桃源客，人今出处同。"
  ],
  "title": "巫峡敝庐奉赠侍御四舅别之澧朗"
 },
 {
  "id": 2527,
  "author": "杜甫",
  "paragraphs": [
   "绝域三冬暮，浮生一病身。",
   "感深辞舅氏，别后见何人。",
   "飘缈苍梧帝，推迁孟母邻。",
   "昏昏阻云水，侧望苦伤神。"
  ],
  "title": "奉送十七舅下邵桂"
 },
 {
  "id": 2528,
  "author": "杜甫",
  "paragraphs": [
   "先帝弓剑远，小臣余此生。",
   "蹉跎病江汉，不复谒承明。",
   "饯尔白头日，永怀丹凤城。",
   "迟迟恋屈宋，渺渺卧荆衡。",
   "魂断航舸失，天寒沙水清。",
   "肺肝若稍愈，亦上赤霄行。"
  ],
  "title": "送覃二判官"
 },
 {
  "id": 2529,
  "author": "杜甫",
  "paragraphs": [
   "令弟尚为苍水使，名家莫出杜陵人。",
   "比来相国兼安蜀，归赴朝廷已入秦。",
   "舍舟策马论兵地，拖玉腰金报主身。",
   "莫度清秋吟蟋蟀，早闻黄阁画麒麟。"
  ],
  "title": "季夏送乡弟韶陪黄门从叔朝谒"
 },
 {
  "id": 2530,
  "author": "杜甫",
  "paragraphs": [
   "喜弟文章进，添余别兴牵。",
   "数杯巫峡酒，百丈内江船。",
   "未息豺狼鬬，空催犬马年。",
   "归朝多便道，搏击望秋天。"
  ],
  "title": "送十五弟侍御使蜀"
 },
 {
  "id": 2531,
  "author": "杜甫",
  "paragraphs": [
   "离筵罢多酒，起地发寒塘。",
   "回首中丞座，驰笺异姓王。",
   "燕辞枫树日，雁度麦城霜。",
   "空醉山翁酒，遥怜似葛强。"
  ],
  "title": "送田四弟将军将夔州柏中丞命起居江陵节度阳城郡王卫公幕"
 },
 {
  "id": 2532,
  "author": "杜甫",
  "paragraphs": [
   "客下荆南尽，君今复入舟。",
   "买薪犹白帝，鸣橹少沙头。",
   "衡霍生春早，潇湘共海浮。",
   "荒林庾信宅，为仗主人留。"
  ],
  "title": "送王十六判官"
 },
 {
  "id": 2533,
  "author": "杜甫",
  "paragraphs": [
   "火旗还锦缆，白马出江城。",
   "嘹唳吟笳发，箫条别浦清。",
   "寒空巫峡曙，落日渭阳明。",
   "留滞嗟衰疾，何时见息兵。"
  ],
  "title": "奉送卿二翁统节度镇军还江陵"
 },
 {
  "id": 2534,
  "author": "杜甫",
  "paragraphs": [
   "京兆先时杰，琳琅照一门。",
   "朝廷偏注意，接近与名藩。",
   "祖帐排舟数，寒江触石喧。",
   "看君妙为政，他日有殊恩。"
  ],
  "title": "送鲜于万州迁巴州"
 },
 {
  "id": 2535,
  "author": "杜甫",
  "paragraphs": [
   "寒日经檐短，穷猿失木悲。",
   "峡中为客恨，江上忆君时。",
   "天地身何在，风尘病敢辞。",
   "封书两行泪，沾洒裛新诗。"
  ],
  "title": "寄杜位"
 },
 {
  "id": 2536,
  "author": "杜甫",
  "paragraphs": [
   "避暑云安县，秋风早下来。",
   "暂留鱼复浦，同过楚王台。",
   "猿鸟千崖窄，江湖万里开。",
   "竹枝歌未好，画舸莫迟回。"
  ],
  "title": "奉寄李十五秘书二首 一"
 },
 {
  "id": 2537,
  "author": "杜甫",
  "paragraphs": [
   "行李千金赠，衣冠八尺身。",
   "飞腾知有策，意度不无神。",
   "班秩兼通贵，公侯出异人。",
   "玄成负文彩，世业岂沈沦。"
  ],
  "title": "奉寄李十五秘书二首 二"
 },
 {
  "id": 2538,
  "author": "杜甫",
  "paragraphs": [
   "宠渥征黄渐，权宜借寇频。",
   "湖南安背水，峡内忆行春。",
   "王室仍多故，苍生倚大臣。",
   "还将徐孺子，处处待高人。"
  ],
  "title": "奉送韦中丞之晋赴湖南"
 },
 {
  "id": 2539,
  "author": "杜甫",
  "paragraphs": [
   "曾闻宋玉宅，每欲到荆州。",
   "此地生涯晚，遥悲水国秋。",
   "孤城一柱观，落日九江流。",
   "使者虽光彩，青枫远自愁。"
  ],
  "title": "送李功曹之荆州充郑侍御判官重赠"
 },
 {
  "id": 2540,
  "author": "杜甫",
  "paragraphs": [
   "君行别老亲，此去苦家贫。",
   "藻镜留连客，江山憔悴人。",
   "秋风楚竹冷，夜雪巩梅春。",
   "朝夕高堂念，应宜彩服新。"
  ],
  "title": "送孟十二仓曹赴东京选"
 },
 {
  "id": 2541,
  "author": "杜甫",
  "paragraphs": [
   "平居丧乱后，不到洛阳岑。",
   "为历云山问，无辞荆棘深。",
   "北风黄叶下，南浦白头吟。",
   "十载江湖客，茫茫迟暮心。"
  ],
  "title": "凭孟仓曹将书觅土娄旧庄"
 },
 {
  "id": 2542,
  "author": "杜甫",
  "paragraphs": [
   "故人有游子，弃掷傍天隅。",
   "他日怜才命，居然屈壮图。",
   "十年犹塌翼，绝倒为惊吁。",
   "消渴今如在，提携愧老夫。",
   "岂知台阁旧，先拂凤皇雏。",
   "得实翻苍竹，栖枝把翠梧。",
   "北辰当宇宙，南岳据江湖。",
   "国带风尘色，兵张虎豹符。",
   "数论封内事，挥发府中趋。",
   "赠尔秦人策，莫鞭辕下驹。"
  ],
  "title": "别苏徯（赴湖南幕）"
 },
 {
  "id": 2543,
  "author": "杜甫",
  "paragraphs": [
   "席谦不见近弹棋，毕曜仍传旧小诗。",
   "玉局他年无限笑，白杨今日几人悲。"
  ],
  "title": "存殁口号二首 一"
 },
 {
  "id": 2544,
  "author": "杜甫",
  "paragraphs": [
   "郑公粉绘随长夜，曹霸丹青已白头。",
   "天下何曾有山水，人间不解重骅骝。"
  ],
  "title": "存殁口号二首 二"
 },
 {
  "id": 2545,
  "author": "杜甫",
  "paragraphs": [
   "秋日萧韦逝，淮王报峡中。",
   "少年疑柱史，多术怪仙公。",
   "不但时人惜，祗应吾道穷。",
   "一哀侵疾病，相识自儿童。",
   "处处邻家笛，飘飘客子蓬。",
   "强吟怀旧赋，已作白头翁。"
  ],
  "title": "奉汉中王手札报韦侍御萧尊师亡"
 },
 {
  "id": 2546,
  "author": "杜甫",
  "paragraphs": [
   "执友惊沦没，斯人已寂寥。",
   "新文生沈谢，异骨降松乔。",
   "北部初高选，东堂早见招。",
   "蛟龙缠倚剑，鸾凤夹吹箫。",
   "历职汉庭久，中年胡马骄。",
   "兵戈暗两观，宠辱事三朝。",
   "蜀路江干窄，彭门地里遥。",
   "解龟生碧草，谏猎阻清霄。",
   "顷壮戎麾出，叨陪幕府要。",
   "将军临气候，猛士寒风飙。",
   "井漏泉谁汲，烽疏火不烧。",
   "前筹自多暇，隐几接终朝。",
   "翠石俄双表，寒松竟后凋。",
   "赠诗焉敢坠，染翰欲无聊。",
   "再哭经过罢，离魂去住销。",
   "之官方玉折，寄葬与萍漂。",
   "旷望渥洼道，霏微河汉桥。",
   "夫人先即世，令子各清标。",
   "巫峡长云雨，秦城近斗杓。",
   "冯唐毛发白，归兴日萧萧。"
  ],
  "title": "哭王彭州抡"
 },
 {
  "id": 2547,
  "author": "杜甫",
  "paragraphs": [
   "巫山秋夜萤火飞，帘疏巧入坐人衣。",
   "忽惊屋里琴书冷，复乱檐边星宿稀。",
   "却绕井阑添个个，偶经花蘂弄辉辉。",
   "苍江白发愁看汝，来岁如今归未归。"
  ],
  "title": "见萤火"
 },
 {
  "id": 2548,
  "author": "杜甫",
  "paragraphs": [
   "吹笛秋山风月清，谁家巧作断肠声。",
   "风飘律吕相和切，月傍关山几处明。",
   "胡骑中宵堪北走，武陵一曲想南征。",
   "故园杨柳今摇落，何得愁中曲尽生。"
  ],
  "title": "吹笛"
 },
 {
  "id": 2549,
  "author": "杜甫",
  "paragraphs": [
   "孤雁不饮啄，飞鸣声念群。",
   "谁怜一片影，相失万重云。",
   "望尽似犹见，哀多如更闻。",
   "野鸦无意绪，鸣噪自纷纷。"
  ],
  "title": "孤雁"
 },
 {
  "id": 2550,
  "author": "杜甫",
  "paragraphs": [
   "江浦寒鸥戏，无他亦自饶。",
   "却思翻玉羽，随意点春苗。",
   "雪暗还须浴，风生一任飘。",
   "几群沧海上，清影日萧萧。"
  ],
  "title": "鸥"
 },
 {
  "id": 2551,
  "author": "杜甫",
  "paragraphs": [
   "袅袅啼虚壁，萧萧挂冷枝。",
   "艰难人不见，隐见尔如知。",
   "惯习元从众，全生或用奇。",
   "前林腾每及，父子莫相离。"
  ],
  "title": "猿"
 },
 {
  "id": 2552,
  "author": "杜甫",
  "paragraphs": [
   "日见巴东峡，黄鱼出浪新。",
   "脂膏兼饲犬，长大不容身。",
   "筒桶相沿久，风雷肯为神。",
   "泥沙卷涎沫，回首怪龙鳞。"
  ],
  "title": "黄鱼"
 },
 {
  "id": 2553,
  "author": "杜甫",
  "paragraphs": [
   "白小群分命，天然二寸鱼。",
   "细微沾水族，风俗当园蔬。",
   "入肆银花乱，倾箱雪片虚。",
   "生成犹拾卵，尽取义何如。"
  ],
  "title": "白小"
 },
 {
  "id": 2554,
  "author": "杜甫",
  "paragraphs": [
   "永与清溪别，蒙将玉馔俱。",
   "无才逐仙隐，不敢恨庖厨。",
   "乱世轻全物，微声及祸枢。",
   "衣冠兼盗贼，饕餮用斯须。"
  ],
  "title": "麂"
 },
 {
  "id": 2555,
  "author": "杜甫",
  "paragraphs": [
   "纪德名标五，初鸣度必三。",
   "殊方听有异，失次晓无惭。",
   "问俗人情似，充庖尔辈堪。",
   "气交亭育际，巫峡漏司南。"
  ],
  "title": "鸡"
 },
 {
  "id": 2556,
  "author": "杜甫",
  "paragraphs": [
   "闻说荆南马，尚书玉腕骝。",
   "顿骖飘赤汗，踞蹐顾长楸。",
   "胡虏三年入，乾坤一战收。",
   "举鞭如有问，欲伴习池游。"
  ],
  "title": "玉腕骝"
 },
 {
  "id": 2557,
  "author": "杜甫",
  "paragraphs": [
   "雪飞玉立尽清秋，不惜奇毛恣远游。",
   "在野只教心力破，千人何事网罗求。",
   "一生自猎知无敌，百中争能耻下鞲。",
   "鹏碍九天须却避，兔藏三穴莫深忧。"
  ],
  "title": "见王监兵马使说近山有白黑二鹰罗者久取竟未能得王以为毛骨有异他鹰恐腊后春生𬸣飞避暖劲翮思秋之甚眇不可见请余赋诗 一"
 },
 {
  "id": 2558,
  "author": "杜甫",
  "paragraphs": [
   "黑鹰不省人间有，度海疑从北极来。",
   "正翮抟风超紫塞，立冬几夜宿阳台。",
   "虞罗自各虚施巧，春雁同归必见猜。",
   "万里寒空祗一日，金眸玉爪不凡才。"
  ],
  "title": "见王监兵马使说近山有白黑二鹰罗者久取竟未能得王以为毛骨有异他鹰恐腊后春生𬸣飞避暖劲翮思秋之甚眇不可见请余赋诗 二"
 },
 {
  "id": 2559,
  "author": "杜甫",
  "paragraphs": [
   "楚岸行将老，巫山坐复春。",
   "病多犹是客，谋拙竟何人。",
   "阊阖开黄道，衣冠拜紫宸。",
   "荣光悬日月，赐与出金银。",
   "愁寂鸳行断，参差虎穴邻。",
   "西江元下蜀，北斗故临秦。",
   "散地逾高枕，生涯脱要津。",
   "天边梅柳树，相见几回新。"
  ],
  "title": "太岁日"
 },
 {
  "id": 2560,
  "author": "杜甫",
  "paragraphs": [
   "汝啼吾手战，吾笑汝身长。",
   "处处逢正月，迢迢滞远方。",
   "飘零还柏酒，衰病只藜床。",
   "训喻青衿子，名惭白首郎。",
   "赋诗犹落笔，献寿更称觞。",
   "不见江东弟，高歌泪数行。"
  ],
  "title": "元日示宗武"
 },
 {
  "id": 2561,
  "author": "杜甫",
  "paragraphs": [
   "阳翟空知处，荆南近得书。",
   "积年仍远别，多难不安居。",
   "江汉春风起，冰霜昨夜除。",
   "云天犹错莫，花萼尚萧疏。",
   "对酒都疑梦，吟诗正忆渠。",
   "旧时元日会，乡党羡吾庐。"
  ],
  "title": "远怀舍弟颖观等"
 },
 {
  "id": 2562,
  "author": "杜甫",
  "paragraphs": [
   "自汝到荆府，书来数唤吾。",
   "颂椒添讽咏，禁火卜欢娱。",
   "舟楫因人动，形骸用杖扶。",
   "天旋夔子国，春近岳阳湖。",
   "发日排南喜，伤神散北吁。",
   "飞鸣还接翅，行序密衔芦。",
   "俗薄江山好，时危草木苏。",
   "冯唐虽晚达，终觊在皇都。"
  ],
  "title": "续得观书迎就当阳居止正月中旬定出三峡"
 },
 {
  "id": 2563,
  "author": "杜甫",
  "paragraphs": [
   "苔竹素所好，萍蓬无定居。",
   "远游长儿子，几地别林庐。",
   "杂蘂红相对，他时锦不如。",
   "具舟将出峡，巡圃念携锄。",
   "正月喧莺末，兹辰放鹢初。",
   "雪篱梅可折，风榭柳微舒。",
   "托赠卿家有，因歌野兴疏。",
   "残生逗江汉，何处狎樵渔。"
  ],
  "title": "将别巫峡赠南卿兄瀼西果园四十亩"
 },
 {
  "id": 2564,
  "author": "杜甫",
  "paragraphs": [
   "禁脔去东床，趋庭赴北堂。",
   "风波空远涉，琴瑟几虚张。",
   "渥水出骐骥，昆山生凤皇。",
   "两家诚款款，中道许苍苍。",
   "颇谓秦晋匹，从来王谢郎。",
   "青春动才调，白首缺辉光。",
   "玉润终孤立，珠明得暗藏。",
   "余寒折花卉，恨别满江乡。"
  ],
  "title": "送大理封主簿五郎亲事不合却赴通州主簿前阆州贤子余与主簿平章郑氏女子垂欲纳郑氏伯父京书至女子已前许他族亲事遂停"
 },
 {
  "id": 2565,
  "author": "杜甫",
  "paragraphs": [
   "元日到人日，未有不阴时。",
   "冰雪莺难至，春寒花较迟。",
   "云随白水落，风振紫山悲。",
   "蓬鬓稀疏久，无劳比素丝。"
  ],
  "title": "人日两篇 一"
 },
 {
  "id": 2566,
  "author": "杜甫",
  "paragraphs": [
   "此日此时人共得，一谈一笑俗相看。",
   "尊前柏叶休随酒，胜里金花巧耐寒。",
   "佩剑冲星聊暂拔，匣琴流水自须弹。",
   "早春重引江湖兴，直道无忧行路难。"
  ],
  "title": "人日两篇 二"
 },
 {
  "id": 2567,
  "author": "杜甫",
  "paragraphs": [
   "梅蘂腊前破，梅花年后多。",
   "绝知春意好，最奈客愁何。",
   "雪树元同色，江风亦自波。",
   "故园不可见，巫岫郁嵯峨。"
  ],
  "title": "江梅"
 },
 {
  "id": 2568,
  "author": "杜甫",
  "paragraphs": [
   "楚草经寒碧，逢春入眼浓。",
   "旧低收叶举，新掩卷牙重。",
   "步履宜轻过，开筵得屡供。",
   "看花随节序，不敢强为容。"
  ],
  "title": "庭草"
 },
 {
  "id": 2569,
  "author": "杜甫",
  "paragraphs": [
   "老向巴人里，今辞楚塞隅。",
   "入舟翻不乐，解缆独长吁。",
   "窄转深啼狖，虚随乱浴凫。",
   "石苔凌几杖，空翠扑肌肤。",
   "叠壁排霜剑，奔泉溅水珠。",
   "杳冥藤上下，浓澹树荣枯。",
   "神女峰娟妙，昭君宅有无。",
   "曲留明怨惜，梦尽失欢娱。",
   "摆阖盘涡沸，欹斜激浪输。",
   "风雷缠地脉，冰雪耀天衢。",
   "鹿角真走险，狼头如跋胡。",
   "恶滩宁变色，高卧负微躯。",
   "书史全倾挠，装囊半压濡。",
   "生涯临臬兀，死地脱斯须。",
   "不有平川决，焉知众壑趋。",
   "乾坤霾涨海，雨露洗春芜。",
   "欧鸟牵丝飏，骊龙濯锦纡。",
   "落霞沈绿绮，残月坏金枢。",
   "泥笋苞初荻，沙茸出小蒲。",
   "雁儿争水马，燕子逐樯乌。",
   "绝岛容烟雾，环洲纳晓晡。",
   "前闻辨陶牧，转眄拂宜都。",
   "县郭南畿好，津亭北望孤。",
   "劳心依憩息，朗咏划昭苏。",
   "意遣乐还笑，衰迷贤与愚。",
   "飘萧将素发，汩没听洪𬬻。",
   "丘壑曾忘返，文章敢自诬。",
   "此生遭圣代，谁分哭穷途。",
   "卧疾淹为客，蒙恩早厕儒。",
   "廷争酬造化，朴直乞江湖。",
   "滟滪险相迫，沧浪深可逾。",
   "浮名寻已已，懒计却区区。",
   "喜近天皇寺，先披古画图。",
   "应经帝子渚，同泣舜苍梧。",
   "朝士兼戎服，君王按湛卢。",
   "旄头初俶扰，鹑首丽泥涂。",
   "甲卒身虽贵，书生道固殊。",
   "出尘皆野鹤，历块匪辕驹。",
   "伊吕终难降，韩彭不易呼。",
   "五云高太甲，六月旷抟扶。",
   "回首黎元病，争权将帅诛。",
   "山林托疲苶，未必免崎岖。"
  ],
  "title": "大历三年春白帝城放船出瞿塘峡久居夔府将适江陵漂泊有诗凡四十韵"
 },
 {
  "id": 2570,
  "author": "杜甫",
  "paragraphs": [
   "卧病巴东久，今年强作归。",
   "故人犹远谪，兹日倍多违。",
   "接宴身兼杖，听歌泪满衣。",
   "诸公不相弃，拥别惜光辉。"
  ],
  "title": "巫山县汾州唐使君十八弟宴别兼诸公携酒乐相送率题小诗留于屋壁，"
 },
 {
  "id": 2571,
  "author": "杜甫",
  "paragraphs": [
   "北斗三更席，西江万里船。",
   "杖藜登水榭，挥翰宿春天。",
   "白发烦多酒，明星惜此筵。",
   "始知云雨峡，忽尽下牢边。"
  ],
  "title": "春夜峡州田侍御长史津亭留宴"
 },
 {
  "id": 2572,
  "author": "杜甫",
  "paragraphs": [
   "沙帽随鸥鸟，扁舟系此亭。",
   "江湖深更白，松竹远微青。",
   "一柱全应近，高唐莫再经。",
   "今宵南极外，甘作老人星。"
  ],
  "title": "泊松滋江亭"
 },
 {
  "id": 2573,
  "author": "杜甫",
  "paragraphs": [
   "老年常道路，迟日复山川。",
   "白屋花开里，孤城麦秀边。",
   "济江元自阔，下水不劳牵。",
   "风蝶勤依浆，春鸥懒避船。",
   "王门高德业，幕府盛才贤。",
   "行色兼多病，苍茫泛爱前。"
  ],
  "title": "行次古城店泛江作不揆鄙拙奉呈江陵幕府诸公"
 },
 {
  "id": 2574,
  "author": "杜甫",
  "paragraphs": [
   "曙角凌云罢，春城带雨长。",
   "水花分堑弱，巢燕得泥忙。",
   "令弟雄军佐，凡才污省郎。",
   "萍漂忍流涕，衰飒近中堂。"
  ],
  "title": "乘雨入行军六弟宅"
 },
 {
  "id": 2575,
  "author": "杜甫",
  "paragraphs": [
   "江湖春欲暮，墙宇日犹微。",
   "暗暗春籍满，轻轻花絮飞。",
   "翰林名有素，墨客兴无违。",
   "今夜文星动，吾侪醉不归。"
  ],
  "title": "宴胡侍御书堂"
 },
 {
  "id": 2576,
  "author": "杜甫",
  "paragraphs": [
   "湖水林风相与清，残尊下马复同倾。",
   "久判野鹤如霜鬓，遮莫邻鸡下五更。"
  ],
  "title": "书堂饮既夜复邀李尚书下马月下赋绝句"
 },
 {
  "id": 2577,
  "author": "杜甫",
  "paragraphs": [
   "鬓毛垂领白，花蘂亚枝红。",
   "欹倒衰年废，招寻令节同。",
   "薄衣临积水，吹面受和风。",
   "有喜留攀桂，无劳问转蓬。"
  ],
  "title": "上巳日徐司录林园宴集"
 },
 {
  "id": 2578,
  "author": "杜甫",
  "paragraphs": [
   "星坼台衡地，曾为人所怜。",
   "公侯终必复，经术昔相传。",
   "食德见从事，克家何妙年。",
   "一毛生凤穴，三尺献龙泉。",
   "赤壁浮春暮，姑苏落海边。",
   "客间头最白，惆怅此离筵。"
  ],
  "title": "奉送苏州李二十五长史丈之任"
 },
 {
  "id": 2579,
  "author": "杜甫",
  "paragraphs": [
   "自古求忠孝，名家信有之。",
   "吾贤富才术，此道未磷缁。",
   "玉府标孤映，霜蹄去不疑。",
   "激扬音韵彻，籍甚众多推。",
   "潘陆应同调，孙吴亦异时。",
   "北辰征事业，南纪赴恩私。",
   "卿月升金掌，王春度玉墀。",
   "熏风行应律，湛露即歌诗。",
   "天意高难问，人情老易悲。",
   "尊前江汉阔，后会且深期。"
  ],
  "title": "暮春江陵送马大卿公恩命追赴阙下"
 },
 {
  "id": 2580,
  "author": "杜甫",
  "paragraphs": [
   "海内文章伯，湖边意绪多。",
   "玉尊移晚兴，桂楫带酣歌。",
   "春日繁鱼鸟，江天足芰荷。",
   "郑庄宾客地，衰白远来过。"
  ],
  "title": "暮春陪李尚书李中丞过郑监湖亭泛舟"
 },
 {
  "id": 2581,
  "author": "杜甫",
  "paragraphs": [
   "中丞问俗画熊频，爱弟传书彩鹢新。",
   "迁转五州防御使，起居八座太夫人。",
   "楚宫腊送荆门水，白帝云偷碧海春。",
   "报与惠连诗不惜，知吾斑鬓总如银。"
  ],
  "title": "奉送蜀州柏二别驾将中丞命赴江陵起居卫尚书太夫人因示从弟行军司马佐"
 },
 {
  "id": 2582,
  "author": "杜甫",
  "paragraphs": [
   "醉酒扬雄宅，升堂子贱琴。",
   "不堪垂老鬓，还对欲分襟。",
   "天地西江远，星辰北斗深。",
   "乌台俯麟阁，长夏白头吟。"
  ],
  "title": "夏日杨长宁宅送崔侍御常正字入京"
 },
 {
  "id": 2583,
  "author": "杜甫",
  "paragraphs": [
   "渥洼汗血种，天上麒麟儿。",
   "才士得神秀，书斋闻尔为。",
   "棣华晴雨好，彩服暮春宜。",
   "朋酒日欢会，老夫今始知。"
  ],
  "title": "和江陵宋大少府暮春雨后同诸公及舍弟宴书斋"
 },
 {
  "id": 2584,
  "author": "杜甫",
  "paragraphs": [
   "郊扉俗远长幽寂，野水春来更接连。",
   "锦席淹留还出浦，葛巾欹侧未回船。",
   "尊当霞绮轻初散，櫂拂荷珠碎却圆。",
   "不但习池归酩酊，君看郑谷去夤缘。"
  ],
  "title": "宇文晁尚书之甥崔彧司业之孙尚书之子重泛郑监前湖"
 },
 {
  "id": 2585,
  "author": "杜甫",
  "paragraphs": [
   "衰年正苦病侵凌，首夏何须气郁蒸。",
   "大水淼茫炎海接，奇峰硉兀火云升。",
   "思沾道暍黄梅雨，敢望宫恩玉井冰。",
   "不是尚书期不顾山阴野雪兴难乘。"
  ],
  "title": "多病执热奉怀李尚书"
 },
 {
  "id": 2586,
  "author": "杜甫",
  "paragraphs": [
   "鲁钝仍多病，逢迎远复迷。",
   "耳聋须画字，发短不胜蓖。",
   "泽国虽勤雨，炎天竟浅泥。",
   "小江还积浪，弱缆且长堤。",
   "归路非关北，行舟却向西。",
   "暮年漂泊恨，今夕乱离啼。",
   "童稚频书札，盘餐讵糁藜。",
   "我行何到此，物理直难齐。",
   "高枕翻星月，严城叠鼓鞞。",
   "风号闻虎豹，水宿伴凫鹥。",
   "异县惊虚往，同人惜解携。",
   "蹉跎长泛鹢，展转屡鸣鸡。",
   "嶷嶷瑚琏器，阴阴桃李蹊。",
   "余波期救涸，费日苦轻赍。",
   "支策门阑邃，肩舆羽翮低。",
   "自伤甘贱役，谁愍强幽栖。",
   "巨海能无钓，浮云亦有梯。",
   "勋庸思树立，语默可端倪。",
   "赠粟囷应指，登桥柱必题。",
   "丹心老未折，时访武陵溪。"
  ],
  "title": "水宿遣兴奉呈群公"
 },
 {
  "id": 2587,
  "author": "杜甫",
  "paragraphs": [
   "卫幕衔恩重，潘舆送喜频。",
   "济时瞻上将，锡号戴慈亲。",
   "富贵当如此，尊荣迈等伦。",
   "郡依封土旧，国与大名新。",
   "紫诰鸾回纸，清朝燕贺人。",
   "远传冬笋味，更觉彩衣春。",
   "奕叶班姑史，芬芳孟母邻。",
   "义方兼有训，词翰两如神。",
   "委曲承颜体，骞飞报主身。",
   "可怜忠与孝，双美画骐麟。"
  ],
  "title": "奉贺阳城郡王太夫人恩命加邓国太夫人"
 },
 {
  "id": 2588,
  "author": "杜甫",
  "paragraphs": [
   "雄都元壮丽，望幸歘威神。",
   "地利西通蜀，天文北照秦。",
   "风烟含越鸟，舟楫控吴人。",
   "未枉周王驾，终期汉武巡。",
   "甲兵分圣旨，居守付宗臣。",
   "早发云台杖，恩波起涸鳞。"
  ],
  "title": "江陵望幸"
 },
 {
  "id": 2589,
  "author": "杜甫",
  "paragraphs": [
   "骤雨清秋夜，金波耿玉绳。",
   "天河元自白，江浦向来澄。",
   "映物连珠断，缘空一镜升。",
   "余光隐更漏，况乃露华凝。"
  ],
  "title": "江边星月二首 一"
 },
 {
  "id": 2590,
  "author": "杜甫",
  "paragraphs": [
   "江月辞风缆，江星别雾船。",
   "鸡鸣还曙色，鹭浴自清川。",
   "历历竟谁种，悠悠何处圆。",
   "客愁殊未已，他夕始相鲜。"
  ],
  "title": "江边星月二首 二"
 },
 {
  "id": 2591,
  "author": "杜甫",
  "paragraphs": [
   "更深不假烛，月朗自明船。",
   "金刹清枫外，朱楼白水边。",
   "城乌啼眇眇，野鹭宿娟娟。",
   "皓首江湖客，钩帘独未眠。"
  ],
  "title": "舟月对驿近寺"
 },
 {
  "id": 2592,
  "author": "杜甫",
  "paragraphs": [
   "风餐江柳下，雨卧驿楼边。",
   "结缆排鱼网，连樯并米船。",
   "今朝云细薄，昨夜月清圆。",
   "飘泊南庭老，祗应学水仙。"
  ],
  "title": "舟中"
 },
 {
  "id": 2593,
  "author": "杜甫",
  "paragraphs": [
   "地阔平沙岸，舟虚小洞房。",
   "使尘来驿道，城日避乌樯。",
   "暑雨留蒸湿，江风借夕凉。",
   "行云星隐见，叠浪月光芒。",
   "萤鉴缘帷彻，蛛丝罥鬓长。",
   "哀筝犹凭几，鸣笛竟沾裳。",
   "倚著如秦赘，过逢类楚狂。",
   "气冲看剑匣，颖脱抚锥囊。",
   "妖孽关东臭，兵戈陇右创。",
   "时清疑武略，世乱跼文场。",
   "余力浮于海，端忧问彼苍。",
   "百年从万事，故国耿难忘。"
  ],
  "title": "遣闷"
 },
 {
  "id": 2594,
  "author": "杜甫",
  "paragraphs": [
   "楼上炎天冰雪生，高飞燕雀贺新成。",
   "碧窗宿雾蒙蒙湿，朱栱浮云细细轻。",
   "杖钺褰帷瞻具美，投壶散帙有余清。",
   "自公多暇延参佐，江汉风流万古情。"
  ],
  "title": "江陵节度阳城郡王新楼成王请严侍御判官赋七字句同作"
 },
 {
  "id": 2595,
  "author": "杜甫",
  "paragraphs": [
   "西北楼成雄楚都，远开山岳散江湖。",
   "二仪清浊还高下，三伏炎蒸定有无。",
   "推毂几年唯镇静，曳裾终日盛文儒。",
   "白头授简焉能赋，愧似相如为大夫。"
  ],
  "title": "又作此奉卫公"
 },
 {
  "id": 2596,
  "author": "杜甫",
  "paragraphs": [
   "更欲投何处，飘然去此都。",
   "形骸元土木，舟檝复江湖。",
   "社稷缠妖气，干戈送老儒。",
   "百年同弃物，万国尽穷途。",
   "雨洗平沙静，天衔阔岸纡。",
   "鸣螀随泛梗，别燕赴秋菰。",
   "栖托难高卧，饥寒迫向隅。",
   "寂寥相喣沫，浩荡报恩珠。",
   "溟涨鲸波动，衡阳雁影徂。",
   "南征问悬榻，东逝想乘桴。",
   "滥窃商歌听，时忧卞泣诛。",
   "经过忆郑驿，斟酌旅情孤。"
  ],
  "title": "舟出江陵南浦奉寄郑少尹"
 },
 {
  "id": 2597,
  "author": "杜甫",
  "paragraphs": [
   "歧王宅里寻常见，崔九堂前几度闻。",
   "正是江南好风景，落花时节又逢君。"
  ],
  "title": "江南逢李龟年"
 },
 {
  "id": 2598,
  "author": "杜甫",
  "paragraphs": [
   "南国调寒杵，西江浸日车。",
   "客愁连蟋蟀，亭古带蒹葭。",
   "不返青丝鞚，虚烧夜烛花。",
   "老翁须地主，细细酌流霞。"
  ],
  "title": "官亭夕坐戏简颜十少府"
 },
 {
  "id": 2599,
  "author": "杜甫",
  "paragraphs": [
   "昔承推奖分，愧匪挺生材。",
   "迟暮宫臣忝，艰危衮职陪。",
   "扬镳随日驭，折槛出云台。",
   "罪戾宽犹活，干戈塞未开。",
   "星霜玄鸟变，身世白驹催。",
   "伏枕因超忽，扁舟任往来。",
   "九钻巴噀火，三蛰楚祠雷。",
   "望帝传应实，昭王问不回。",
   "蛟螭深作横，豺虎乱雄猜。",
   "素业行已矣，浮名安在哉？",
   "琴乌曲怨愤，庭鹤舞摧颓。",
   "秋雨漫湘水，阴风过岭梅。",
   "苦摇求食尾，常曝报恩腮。",
   "结舌防谗柄，探肠有祸胎。",
   "苍茫步兵哭，展转仲宣哀。",
   "饥籍家家米，愁征处处杯。",
   "休为贫士叹，任受众人咍。",
   "得丧初难识，荣枯划易该。",
   "差池分组冕，合沓起蒿莱。",
   "不必伊周地，皆知屈宋才。",
   "汉庭和异域，晋史坼中台。",
   "霸业寻常体，忠臣忌讳灾。",
   "群公纷戮力，圣虑窅裴回。",
   "数见铭钟鼎，真宜法斗魁。",
   "愿闻锋镝铸，莫使栋梁摧。",
   "盘石圭多翦，凶门毂少推。",
   "垂旒资穆穆，祝网但恢恢。",
   "赤雀翻然至，黄龙讵假媒。",
   "贤非梦傅野，隐类凿颜坯。",
   "自古江湖客，冥心苦死灰。"
  ],
  "title": "秋日荆南述怀三十韵"
 },
 {
  "id": 2600,
  "author": "杜甫",
  "paragraphs": [
   "南征为客久，西候别君初。",
   "岁满归凫舄，秋来把雁书。",
   "荆门留美化，姜被就离居。",
   "闻道和亲人，垂名报国余。",
   "连枝不日并，八座几时除。",
   "往者胡星孛，恭惟汉网疏。",
   "风尘相澒洞，天地一丘墟。",
   "殿瓦鸳鸯坼，宫帘翡翠虚。",
   "钩陈摧徼道，枪櫐失储胥。",
   "文物陪巡守，亲贤病拮据。",
   "公时呵䝟貐，首唱却鲸鱼。",
   "势惬宗萧相，材非一范雎。",
   "尸填太行道，血走浚仪渠。",
   "滏口师仍会，函关愤已摅。",
   "紫微临大角，皇极正乘舆。",
   "赏从频峨冕，殊私再直庐。",
   "岂惟高卫霍，曾是接应徐。",
   "降集翻翔凤，追攀绝众狙。",
   "侍臣双宋玉，战策两穰苴。",
   "鉴澈劳悬镜，荒芜已荷锄。",
   "向来披述作，重此忆吹嘘。",
   "白发甘凋丧，青云亦卷舒。",
   "经纶功不朽，跋涉体何如。",
   "应讶耽湖橘，常餐占野蔬。",
   "十年婴药饵，万里狎樵渔。",
   "扬子淹投阁，邹生惜曳裾。",
   "但惊飞熠耀，不记改蟾蜍。",
   "烟雨封巫峡，江淮略孟诸。",
   "汤池虽险固，辽海尚填淤。",
   "努力输肝胆，休烦独起予。"
  ],
  "title": "秋日荆南送石首薛明府辞满告别奉寄薛尚书颂德叙怀斐然之作三十韵"
 },
 {
  "id": 2601,
  "author": "杜甫",
  "paragraphs": [
   "漳滨与蒿里，逝水竟同年。",
   "欲挂留徐剑，犹回忆戴船。",
   "相知成白首，此别间黄泉。",
   "风雨嗟何及，江湖涕泫然。",
   "修文将管辂，奉使失张骞。",
   "史阁行人在，诗家秀句传。",
   "客亭鞍马绝，旅榇网虫悬。",
   "复魄昭丘远，归魂素浐偏。",
   "樵苏封葬地，喉舌罢朝天。",
   "秋色凋春草，王孙若个边。"
  ],
  "title": "哭李尚书"
 },
 {
  "id": 2602,
  "author": "杜甫",
  "paragraphs": [
   "涕泗不能收，哭君余白头。",
   "儿童相识尽，宇宙此生浮。",
   "江雨铭旌湿，湖风井径秋。",
   "还瞻魏太子，宾客减应刘。"
  ],
  "title": "重题"
 },
 {
  "id": 2603,
  "author": "杜甫",
  "paragraphs": [
   "悲愁回白首，倚杖背孤城。",
   "江敛洲渚出，天虚风物清。",
   "沧溟服衰谢，朱绂负平生。",
   "仰羡黄昏鸟，投林羽翮轻。"
  ],
  "title": "独坐"
 },
 {
  "id": 2604,
  "author": "杜甫",
  "paragraphs": [
   "霜黄碧梧白鹤楼，城上击拆复乌啼。",
   "客子入门月皎皎，谁家捣练风凄凄。",
   "南渡桂水关舟檝，北归秦川多鼓鞞。",
   "年过半百不称意，明日看云还杖藜。"
  ],
  "title": "暮归"
 },
 {
  "id": 2605,
  "author": "杜甫",
  "paragraphs": [
   "卫侯不易得，余病汝知之。",
   "雅量涵高远，清襟照等夷。",
   "平生感意气，少小爱文辞。",
   "河海由来合，风云若有期。",
   "形容劳宇宙，质朴谢轩墀。",
   "自古幽人泣，留年壮士悲。",
   "水烟通径草，秋露接园葵。",
   "入邑豺狼鬬，伤弓鸟雀饥。",
   "白头供宴语，乌几伴栖迟。",
   "交态遭轻薄，今朝豁所思。"
  ],
  "title": "移居公安敬赠卫大郎"
 },
 {
  "id": 2606,
  "author": "杜甫",
  "paragraphs": [
   "逍遥公后世多贤，送尔维舟惜此筵。",
   "念我能书数字至，将诗不必万人传。",
   "时危兵甲黄尘里，日短江湖白发前。",
   "古往今来皆涕泪，断肠分手各风烟。"
  ],
  "title": "公安送韦二少府匡赞"
 },
 {
  "id": 2607,
  "author": "杜甫",
  "paragraphs": [
   "远师虞秘监，今喜识玄孙。",
   "形像丹青逼，家声器宇存。",
   "凄凉怜笔势，浩荡问词源。",
   "爽气金天豁，清谈玉露繁。",
   "伫鸣南岳凤，欲化北溟鲲。",
   "交态知浮俗，儒流不异门。",
   "过逢联客位，日夜倒芳尊。",
   "沙岸风吹叶，云江月上轩。",
   "百年嗟已半，四座敢辞喧。",
   "书籍终相与，青山隔故园。"
  ],
  "title": "赠虞十五司马"
 },
 {
  "id": 2608,
  "author": "杜甫",
  "paragraphs": [
   "野旷吕蒙营，江深刘备城。",
   "寒天催日短，风浪与云平。",
   "洒落君臣契，飞腾战伐名。",
   "维舟倚前浦，长啸一含情。"
  ],
  "title": "公安县怀古"
 },
 {
  "id": 2609,
  "author": "杜甫",
  "paragraphs": [
   "正解柴桑缆，仍看蜀道行。",
   "樯乌相背发，塞雁一行鸣。",
   "南纪连铜柱，西江接锦城。",
   "凭将百钱卜，飘泊问君平。"
  ],
  "title": "公安送李二十九弟晋肃入蜀余下沔鄂"
 },
 {
  "id": 2610,
  "author": "杜甫",
  "paragraphs": [
   "汉主追韩信，苍生起谢安。",
   "吾徒自漂泊，世事各艰难。",
   "逆旅招邀近，他乡思绪宽。",
   "不材甘朽质，高卧岂泥蟠。"
  ],
  "title": "宴王使君宅题二首 一"
 },
 {
  "id": 2611,
  "author": "杜甫",
  "paragraphs": [
   "泛爱容霜发，留欢卜夜闲。",
   "自吟诗送老，相劝酒开颜。",
   "戎马今何地，乡园独旧山。",
   "江湖堕清月，酩酊任扶还。"
  ],
  "title": "宴王使君宅题二首 二"
 },
 {
  "id": 2612,
  "author": "杜甫",
  "paragraphs": [
   "隐居欲就庐山远，丽藻初逢休上人。",
   "数问舟航留制作，长开箧笥拟心神。",
   "沙村白雪仍含冻，江县红梅已放春。",
   "先蹋炉峰置兰若，徐飞锡杖出风尘。"
  ],
  "title": "留别公安太易沙门"
 },
 {
  "id": 2613,
  "author": "杜甫",
  "paragraphs": [
   "北城击柝复欲罢，东方明星亦不迟。",
   "邻鸡野哭如昨日，物色生态能几时。",
   "舟檝眇然自此去，江湖远适无前期。",
   "出门转眄已陈迹，药饵扶吾随所之。"
  ],
  "title": "晓发公安"
 },
 {
  "id": 2614,
  "author": "杜甫",
  "paragraphs": [
   "江国逾千里，山城仅百层。",
   "岸风翻夕浪，舟雪洒寒灯。",
   "留滞才难尽，艰危气益增。",
   "图南未可料，变化有鲲鹏。"
  ],
  "title": "泊岳阳城下"
 },
 {
  "id": 2615,
  "author": "杜甫",
  "paragraphs": [
   "楚岸朔风疾，天寒鸧鸹呼。",
   "涨沙霾草树，舞雪渡江湖。",
   "吹帽时时落，维舟日日孤。",
   "因声置驿外，为觅酒家垆。"
  ],
  "title": "缆船苦风戏题四韵奉简郑十三判官"
 },
 {
  "id": 2616,
  "author": "杜甫",
  "paragraphs": [
   "昔闻洞庭水，今上岳阳楼。",
   "吴楚东南坼，乾坤日夜浮。",
   "亲朋无一字，老病有孤舟。",
   "戎马关山北，凭轩涕泗流。"
  ],
  "title": "登岳阳楼"
 },
 {
  "id": 2617,
  "author": "杜甫",
  "paragraphs": [
   "湖阔兼云雾，楼孤属晚晴。",
   "礼加徐孺子，诗接谢宣城。",
   "雪岸丛梅发，春泥百草生。",
   "敢违渔父问，从此更南征。"
  ],
  "title": "陪裴使君登岳阳楼"
 },
 {
  "id": 2618,
  "author": "杜甫",
  "paragraphs": [
   "洪波忽争道，岸转异江湖。",
   "鄂渚分云树，衡山引舳舻。",
   "翠牙穿裛桨，碧节上寒蒲。",
   "病渴身何去，春生力更无。",
   "壤童犂雨雪，渔屋架泥涂。",
   "欹侧风帆满，微冥水驿孤。",
   "悠悠回赤壁，浩浩略苍梧。",
   "帝子留遗恨，曹公屈壮图。",
   "圣朝光御极，残孽驻艰虞。",
   "才淑随厮养，名贤隐锻𬬻。",
   "邵平元入汉，张翰后归吴。",
   "莫怪啼痕数，危樯逐夜乌。"
  ],
  "title": "过南岳入洞庭湖"
 },
 {
  "id": 2619,
  "author": "杜甫",
  "paragraphs": [
   "洞庭犹在目，青草续为名。",
   "宿桨依农事，邮签报水程。",
   "寒冰争倚薄，云月递微明。",
   "湖雁双双起，人来故北征。"
  ],
  "title": "宿青草湖"
 },
 {
  "id": 2620,
  "author": "杜甫",
  "paragraphs": [
   "水宿仍余照，人烟复此亭。",
   "驿边沙旧白，湖外草新青。",
   "万象皆春气，孤槎自客星。",
   "随波无限月，的的近南溟。"
  ],
  "title": "宿白沙驿"
 },
 {
  "id": 2621,
  "author": "杜甫",
  "paragraphs": [
   "肃肃湘妃庙，空墙碧水春。",
   "虫书玉佩藓，燕舞翠帷尘。",
   "晚泊登汀树，微馨借渚苹。",
   "苍梧恨不尽，染泪在丛筠。"
  ],
  "title": "湘夫人祠"
 },
 {
  "id": 2622,
  "author": "杜甫",
  "paragraphs": [
   "百丈牵江色，孤舟泛日斜。",
   "兴来犹杖屦，目断更云沙。",
   "山鬼迷春竹，湘娥倚暮花。",
   "湖南清绝地，万古一长嗟。"
  ],
  "title": "祠南夕望"
 },
 {
  "id": 2623,
  "author": "杜甫",
  "paragraphs": [
   "水生春缆没，日出野船开。",
   "宿鸟行犹去，丛花笑不来。",
   "人人伤白首，处处接金杯。",
   "莫道新知要，南征且未回。"
  ],
  "title": "登白马潭"
 },
 {
  "id": 2624,
  "author": "杜甫",
  "paragraphs": [
   "闻道今春雁，南归自广州。",
   "见花辞涨海，避雪到罗浮。",
   "是物关兵气，何时免客愁。",
   "年年霜露隔，不过五湖秋。"
  ],
  "title": "归雁"
 },
 {
  "id": 2625,
  "author": "杜甫",
  "paragraphs": [
   "纳纳乾坤大，行行郡国遥。",
   "云山兼五岭，风壤带三苗。",
   "野树侵江阔，春蒲长雪消。",
   "扁舟空老去，无补圣明朝。"
  ],
  "title": "野望"
 },
 {
  "id": 2626,
  "author": "杜甫",
  "paragraphs": [
   "漠漠旧京远，迟迟归路赊。",
   "残年傍水国，落日对春华。",
   "树蜜早蜂乱，江泥轻燕斜。",
   "贾生骨已朽，凄恻近长沙。"
  ],
  "title": "入乔口"
 },
 {
  "id": 2627,
  "author": "杜甫",
  "paragraphs": [
   "不夜楚帆落，避风湘渚间。",
   "水耕先浸草，春火更烧山。",
   "早泊云物晦，逆行波浪悭。",
   "飞来双白鹤，过去杳难攀。"
  ],
  "title": "铜官渚守风"
 },
 {
  "id": 2628,
  "author": "杜甫",
  "paragraphs": [
   "春生南国瘴，气待北风苏。",
   "向晚霾残日，初宵鼓大𬬻。",
   "爽携卑湿地，声拔洞庭湖。",
   "万里鱼龙伏，三更鸟兽呼。",
   "涤除贪破浪，愁绝付摧枯。",
   "执热沈沈在，凌寒往往须。",
   "且知宽疾胏，不敢恨危途。",
   "再宿烦舟子，衰容问仆夫。",
   "今晨非盛怒，便道即长驱。",
   "隐几看帆席，云州涌坐隅。"
  ],
  "title": "北风"
 },
 {
  "id": 2629,
  "author": "杜甫",
  "paragraphs": [
   "辍櫂青枫浦，双枫旧已摧。",
   "自惊衰谢力，不道栋梁材。",
   "浪足浮纱帽，皮须截锦苔。",
   "江边地有主，暂借上天回。"
  ],
  "title": "双枫浦"
 },
 {
  "id": 2630,
  "author": "杜甫",
  "paragraphs": [
   "朝廷防盗贼，供给愍诛求。",
   "下诏选郎署，传声能典州。",
   "苍生今日困，天子向时忧。",
   "井屋有烟起，疮痍无血流。",
   "壤歌唯海甸，画角自山楼。",
   "白发寐常早，荒榛农复秋。",
   "解龟逾卧辙，遣骑觅扁舟。",
   "徐榻不知倦，颍川何以酬。",
   "尘生彤管笔，寒腻黑貂裘。",
   "高义终焉在，斯文去矣休。",
   "别离同雨散，行止各云浮。",
   "林热鸟开口，江浑鱼掉头。",
   "尉佗虽北拜，太史尚南留。",
   "军旅应都息，寰区要尽收。",
   "九重思谏诤，八极念怀柔。",
   "徙倚瞻王室，从容仰庙谋。",
   "故人持雅论，绝塞豁穷愁。",
   "复见陶唐理，甘为汗漫游。"
  ],
  "title": "奉送王信州崟北归"
 },
 {
  "id": 2631,
  "author": "杜甫",
  "paragraphs": [
   "客子庖厨薄，江楼枕席清。",
   "衰年病祗瘦，长夏想为情。",
   "滑忆雕胡饭，香闻锦带羹。",
   "溜匙兼暖腹，谁欲致杯罂。"
  ],
  "title": "江阁卧病走笔寄呈崔卢两侍御"
 },
 {
  "id": 2632,
  "author": "杜甫",
  "paragraphs": [
   "炎海韶州牧，风流汉署郎。",
   "分符先令望，同舍有辉光。",
   "白首多年疾，秋天昨夜凉。",
   "洞庭无过雁，书疏莫相忘。"
  ],
  "title": "潭州送韦员外牧韶州"
 },
 {
  "id": 2633,
  "author": "杜甫",
  "paragraphs": [
   "南纪风涛壮，阴晴屡不分。",
   "野流行地日，江入度山云。",
   "层阁凭雷殷，长空水面文。",
   "雨来铜柱北，应洗伏波军。"
  ],
  "title": "江阁对雨有怀行营裴二端公"
 },
 {
  "id": 2634,
  "author": "杜甫",
  "paragraphs": [
   "养拙江湖外，朝廷记忆疏。",
   "深惭长者辙，重得故人书。",
   "白发丝难理，新诗锦不如。",
   "虽无南去雁，看取北来鱼。"
  ],
  "title": "酬韦韶州见寄"
 },
 {
  "id": 2635,
  "author": "杜甫",
  "paragraphs": [
   "自罢千秋节，频伤八月来。",
   "先朝常宴会，壮观已尘埃。",
   "凤纪编生日，龙池堑劫灰。",
   "湘川新涕泪，秦树远楼台。",
   "宝镜群臣得，金吾万国回。",
   "衢尊不重饮，白首独余哀。"
  ],
  "title": "千秋节有感二首 一"
 },
 {
  "id": 2636,
  "author": "杜甫",
  "paragraphs": [
   "御气云楼敞，含风彩仗高。",
   "仙人张内乐，王母献宫桃。",
   "罗袜红蕖艳，金羁白雪毛。",
   "舞阶衔寿酒，走索背秋毫。",
   "圣主他年贵，边心此日劳。",
   "桂江流向北，满眼送波涛。"
  ],
  "title": "千秋节有感二首 二"
 },
 {
  "id": 2637,
  "author": "杜甫",
  "paragraphs": [
   "佳士欣相识，慈颜望远游。",
   "甘从投辖饮，肯作置书邮。",
   "高鸟黄云暮，寒蝉碧树秋。",
   "湖南冬不雪，吾病得淹留。"
  ],
  "title": "晚秋长沙蔡五侍御饮筵送殷六参军归澧州觐省"
 },
 {
  "id": 2638,
  "author": "杜甫",
  "paragraphs": [
   "相见各头白，其如离别何。",
   "几年一会面，今日复悲歌。",
   "少壮乐难得，岁寒心匪他。",
   "气缠霜匣满，冰置玉壶多。",
   "遭乱实漂泊，济时曾琢磨。",
   "形容吾校老，胆力尔谁过。",
   "秋晚岳增翠，风高湖涌波。",
   "骞腾访知己，淮海莫磋跎。"
  ],
  "title": "湖中送敬十使君适广陵"
 },
 {
  "id": 2639,
  "author": "杜甫",
  "paragraphs": [
   "与子避地西康州，洞庭相逢十二秋。",
   "远愧尚方曾赐履，竟非吾土倦登楼。",
   "久存胶漆应难并，一辱泥涂遂晚收。",
   "李杜齐名真忝窃，朔云寒菊倍离忧。"
  ],
  "title": "长沙送李十一"
 },
 {
  "id": 2640,
  "author": "杜甫",
  "paragraphs": [
   "分源豕韦派，别浦雁宾秋。",
   "年事推兄忝，人才觉弟优。",
   "经过辨丰剑，意气逐吴钩。",
   "垂翅徒衰老，先鞭不滞留。",
   "本枝凌岁晚，高义豁穷愁。",
   "他日临江待，长沙旧驿楼。"
  ],
  "title": "重送刘十弟判官"
 },
 {
  "id": 2641,
  "author": "杜甫",
  "paragraphs": [
   "恭惟同自出，妙选异高标。",
   "入幕知孙楚，披襟得郑侨。",
   "丈人藉才地，门阀冠云霄。",
   "老矣逢迎拙，相于契托饶。",
   "赐钱倾府待，争米驻船遥。",
   "邻好艰难薄，氓心杼轴焦。",
   "客星空伴使，寒水不成潮。",
   "素发干垂领，银章破在腰。",
   "说诗能累夜，醉酒或连朝。",
   "藻翰惟牵率，湖山合动摇。",
   "时清非造次，兴尽却萧条。",
   "天子多恩泽，苍生转寂寥。",
   "休传鹿是马，莫信𫛳如鸮。",
   "未解依依袂，还斟泛泛瓢。",
   "流年疲蟋蟀，体物幸鹪鹩。",
   "辜负沧州愿，谁云晚见招。"
  ],
  "title": "奉赠卢五丈参谋"
 },
 {
  "id": 2642,
  "author": "杜甫",
  "paragraphs": [
   "春宅弃汝去，秋帆催客归。",
   "庭蔬尚在眼，浦浪已吹衣。",
   "生理飘荡拙，有心迟暮归。",
   "中原戎马盛，远道素书稀。",
   "塞雁与时集，樯乌终岁飞。",
   "鹿门自此往，永息汉阴机。"
  ],
  "title": "登舟将适汉阳"
 },
 {
  "id": 2643,
  "author": "杜甫",
  "paragraphs": [
   "水阔苍梧野，天高白帝秋。",
   "途穷那免哭，身老不禁愁。",
   "大府才能会，诸公德业优。",
   "北归冲雨雪，谁悯敝貂裘。"
  ],
  "title": "暮秋将归秦留别湖南幕府亲友"
 },
 {
  "id": 2644,
  "author": "杜甫",
  "paragraphs": [
   "素幕渡江远，朱幡登陆微。",
   "悲鸣驷马顾，失涕万人挥。",
   "参佐哭辞毕，门阑谁送归。",
   "从公伏事久，之子俊才稀。",
   "长路更执绋，此心犹倒衣。",
   "感恩义不小，怀旧礼无违。",
   "墓待龙骧诏，台迎獬豸威。",
   "深衷见士则，雅论在兵机。",
   "戎狄乘妖气，尘沙落禁闱。",
   "往年朝谒断，他日埽除非。",
   "但促铜壶箭，休添玉帐旗。",
   "动询黄阁老，肯虑白登围。",
   "万姓疮痍合，群凶嗜欲肥。",
   "刺规多谏诤，端拱自光辉。",
   "俭约前王体，风流后代希。",
   "对敭期特达，衰朽再芳菲。",
   "空里愁书字，山中疾采薇。",
   "拨杯要忽罢，抱被宿何依。",
   "眼冷看征盖，儿扶立钓矶。",
   "清霜洞庭叶，故就别时飞。"
  ],
  "title": "送卢十四弟侍御护韦尚书灵榇归上都二十韵"
 },
 {
  "id": 2645,
  "author": "杜甫",
  "paragraphs": [
   "一代风流尽，修文地下深。",
   "斯人不重见，将老失知音。",
   "短日行梅岭，寒山落桂林。",
   "长安若个畔，犹想映貂金。"
  ],
  "title": "哭李常侍峄二首 一"
 },
 {
  "id": 2646,
  "author": "杜甫",
  "paragraphs": [
   "青琐陪双入，铜梁阻一辞。",
   "风尘逢我地，江汉哭君时。",
   "次第寻书札，呼儿检赠诗。",
   "发挥王子表，不愧史臣词。"
  ],
  "title": "哭李常侍峄二首 二"
 },
 {
  "id": 2647,
  "author": "杜甫",
  "paragraphs": [
   "凄怆郇瑕色，差池弱冠年。",
   "丈人叨礼数，文律早周旋。",
   "台阁黄图里，簪裾紫盖边。",
   "尊荣真不忝，端雅独翛然。",
   "贡喜音容间，冯招病疾缠。",
   "南过骇仓卒，北思悄联绵。",
   "𫛳鸟长沙讳，犀牛蜀郡怜。",
   "素车犹恸哭，宝剑欲高悬。",
   "汉道中兴盛，韦经亚相传。",
   "冲融标世业，磊落映时贤。",
   "城府深朱夏，江湖眇霁天。",
   "绮楼关树顶，飞旐泛堂前。",
   "帟幕疑风燕，笳箫急暮蝉。",
   "兴残虚白室，迹断孝廉船。",
   "童孺交游尽，喧卑俗事牵。",
   "老来多涕泪，情在强诗篇。",
   "谁寄方隅理，朝难将帅权。",
   "春秋褒贬例，名器重双全。"
  ],
  "title": "哭韦大夫之晋"
 },
 {
  "id": 2648,
  "author": "杜甫",
  "paragraphs": [
   "朔风吹桂水，朔雪夜纷纷。",
   "暗度南楼月，寒深北渚云。",
   "烛斜初近见，舟重竟无闻。",
   "不识山阴道，听鸡更忆君。"
  ],
  "title": "舟中夜雪有怀卢十四侍御弟"
 },
 {
  "id": 2649,
  "author": "杜甫",
  "paragraphs": [
   "北雪犯长沙，胡云冷万家。",
   "随风且间叶，带雨不成花。",
   "金错囊从罄，银壶酒易赊。",
   "无人竭浮蚁，有待至昏鸦。"
  ],
  "title": "对雪"
 },
 {
  "id": 2650,
  "author": "杜甫",
  "paragraphs": [
   "天地空搔首，频抽白玉簪。",
   "皇舆三极北，身事五湖南。",
   "恋阙劳肝肺，论材愧杞柟。",
   "乱离难自救，终是老湘潭。"
  ],
  "title": "楼上"
 },
 {
  "id": 2651,
  "author": "杜甫",
  "paragraphs": [
   "参卿休坐幄，荡子不还乡。",
   "南客潇湘外，西戎鄠杜旁。",
   "衰年倾盖晚，费日系舟长。",
   "会面思来札，销魂逐去樯。",
   "云晴鸥更舞，风逆雁无行。",
   "匣里雌雄剑，吹毛任选将。"
  ],
  "title": "冬晚送长孙渐舍人归州"
 },
 {
  "id": 2652,
  "author": "杜甫",
  "paragraphs": [
   "飘飘苏季子，六印佩何迟。",
   "早作诸侯客，兼工古体诗。",
   "尔贤埋照久，余病长年悲。",
   "卢绾须征日，楼兰要斩时。",
   "岁阳初盛动，王化久磷缁。",
   "为人苍梧庙，看云哭九疑。"
  ],
  "title": "暮冬送苏四郎徯兵曹适桂州"
 },
 {
  "id": 2653,
  "author": "杜甫",
  "paragraphs": [
   "轩辕休制律，虞舜罢弹琴。",
   "尚错雄鸣管，犹伤半死心。",
   "圣贤名古邈，羇旅病年侵。",
   "舟泊常依震，湖平早见参。",
   "如闻马融笛，若倚仲宣襟。",
   "故国悲寒望，群云惨岁阴。",
   "水乡霾白屋，枫岸叠青岑。",
   "郁郁冬炎瘴，蒙蒙雨滞淫。",
   "鼓迎非祭鬼，弹落似鸮禽。",
   "兴尽才无闷，愁来遽不禁。",
   "生涯相汩没，时物自萧森。",
   "疑惑尊中弩，淹留冠上簪。",
   "牵裾惊魏帝，投阁为刘歆。",
   "狂走终奚适，微才谢所钦。",
   "吾安藜不糁，汝贵玉为琛。",
   "乌几重重缚，鹑衣寸寸针。",
   "哀伤同庾信，述作异陈琳。",
   "十暑岷山葛，三霜楚户砧。",
   "叨陪锦帐座，久放白头吟。",
   "反朴时难遇，忘机陆易沈。",
   "应过数粒食，得近四知金。",
   "春草封归恨，源花费独寻。",
   "转蓬忧悄悄，行药病涔涔。",
   "瘗夭追潘岳，持危觅邓林。",
   "蹉跎翻学步，感激在知音。",
   "却假苏张舌，高夸周宋镡。",
   "纳流迷浩汗，峻址得嵚崟。",
   "城府开清旭，松筠起碧浔。",
   "披颜争倩倩，逸足竞骎骎。",
   "朗鉴存愚直，皇天实照临。",
   "公孙仍恃险，侯景未生擒。",
   "书信中原阔，干戈北斗深。",
   "畏人千里井，问俗九州箴。",
   "战血流依旧，军声动至今。",
   "葛洪尸定解，许靖力还任。",
   "家事丹砂诀，无成涕作霖。"
  ],
  "title": "风疾舟中伏枕书怀三十六韵奉呈湖南亲友"
 },
 {
  "id": 2654,
  "author": "杜甫",
  "paragraphs": [
   "惜在严公幕，俱为蜀使臣。",
   "艰危参大府，前后间清尘。",
   "起草鸣先路，乘槎动要津。",
   "王凫聊暂出，萧雉只相驯。",
   "终始任安义，荒芜孟母邻。",
   "联翩匍匐礼，意气死生亲。",
   "张老存家事，嵇康有故人。",
   "食恩惭卤莽，镂骨抱酸辛。",
   "巢许山林志，夔龙廊庙珍。",
   "鹏图乃矫翼，熊轼且移轮。",
   "磊落衣冠地，苍茫土木身。",
   "埙篪鸣自合，金石莹逾新。",
   "重忆罗江外，同游锦水滨。",
   "结欢随过隙，怀旧益沾巾。",
   "旷绝含香舍，稽留伏枕辰。",
   "停骖双阙早，回雁五湖春。",
   "不达长卿病，从来原宪贫。",
   "监河受贷粟，一起辙中鳞。"
  ],
  "title": "奉赠萧二十使君"
 },
 {
  "id": 2655,
  "author": "杜甫",
  "paragraphs": [
   "贤良归盛族，吾舅尽知名。",
   "徐庶高交友，刘牢出外甥。",
   "泥涂岂珠玉，环堵但柴荆。",
   "衰老悲人世，驱驰厌甲兵。",
   "气春江上别，泪血渭阳情。",
   "舟鹢排风影，林乌反哺声。",
   "永嘉多北至，句漏且南征。",
   "必见公侯复，终闻盗贼平。",
   "郴州颇凉冷，橘井尚凄清。",
   "从役何蛮貊，居官志在行。"
  ],
  "title": "奉送二十三舅录事之摄郴州"
 },
 {
  "id": 2656,
  "author": "杜甫",
  "paragraphs": [
   "选曹分五岭，使者历三湘。",
   "才美膺推荐，君行佐纪纲。",
   "佳声斯共远，雅节在周防。",
   "明白山涛鉴，嫌疑陆贾装。",
   "故人湖外少，春日岭南长。",
   "凭报韶州牧，新诗昨寄将。"
  ],
  "title": "送魏二十四司直充岭南掌选崔郎中判官兼寄韦韶州"
 },
 {
  "id": 2657,
  "author": "杜甫",
  "paragraphs": [
   "连城为宝重，茂宰得才新。",
   "山雉迎舟楫，江花报邑人。",
   "论交翻恨晚，卧病却愁春。",
   "惠爱南翁悦，余波及老身。"
  ],
  "title": "送赵十七明府之县"
 },
 {
  "id": 2658,
  "author": "杜甫",
  "paragraphs": [
   "湖南为客动经春，燕子衔泥两度新。",
   "旧入故园常识主，如今社日远看人。",
   "可怜处处巢君室，何异飘飘托此身。",
   "暂语船樯还起去，穿花落水益沾巾。"
  ],
  "title": "燕子来舟中作"
 },
 {
  "id": 2659,
  "author": "杜甫",
  "paragraphs": [
   "炼金欧冶子，喷玉大宛儿。",
   "符彩高无敌，聪明达所为。",
   "梦兰他日应，折桂早年知。",
   "烂漫通经术，光芒刷羽仪。",
   "谢庭瞻不远，潘省会于斯。",
   "倡和将雏曲，田翁号鹿皮。"
  ],
  "title": "同豆卢峰知字韵"
 },
 {
  "id": 2660,
  "author": "杜甫",
  "paragraphs": [
   "万里衡阳雁，今年又北归。",
   "双双瞻客上，一一背人飞。",
   "云里相呼疾，沙边自宿稀。",
   "系书元浪语，愁寂故山薇。"
  ],
  "title": "归雁二首 一"
 },
 {
  "id": 2661,
  "author": "杜甫",
  "paragraphs": [
   "欲雪违胡地，先花别楚云。",
   "却过清渭影，高起洞庭群。",
   "塞北春阴暮，江南日色曛。",
   "伤弓流落羽，行断不堪闻。"
  ],
  "title": "归雁二首 二"
 },
 {
  "id": 2662,
  "author": "杜甫",
  "paragraphs": [
   "佳辰强饭食犹寒，隐几萧条带鹖冠。",
   "春水船如天上坐，老年花似雾中看。",
   "娟娟戏蝶过闲幔，片片轻鸥下急湍。",
   "云白山清万余里，愁看直北是长安。"
  ],
  "title": "小寒食舟中作"
 },
 {
  "id": 2663,
  "author": "杜甫",
  "paragraphs": [
   "朝来新火起新烟，湖色春光净客船。",
   "绣羽衔花他自得，红颜骑竹我无缘。",
   "胡童结束还难有，楚女腰肢亦可怜。",
   "不见定王城旧处，长怀贾傅井依然。",
   "虚沾焦举为寒食，实藉严君卖卜钱。",
   "钟鼎山林各天性，浊醪粗饭任吾年。"
  ],
  "title": "清明二首 一"
 },
 {
  "id": 2664,
  "author": "杜甫",
  "paragraphs": [
   "此身飘泊苦西东，右臂偏枯半耳聋。",
   "寂寂系舟双下泪，悠悠伏枕左书空。",
   "十年蹴鞠将雏远，万里秋千习俗同。",
   "旅雁上云归紫塞，家人钻火用青枫。",
   "秦城楼阁烟花里，汉主山河锦绣中。",
   "风水春来洞庭阔，白苹愁杀白头翁。"
  ],
  "title": "清明二首 二"
 },
 {
  "id": 2665,
  "author": "杜甫",
  "paragraphs": [
   "夜醉长沙酒，晓行湘水春。",
   "岸花飞送客，樯燕语留人。",
   "贾傅才未有，褚公书绝伦。",
   "高名前后事，回首一伤神。"
  ],
  "title": "发潭州"
 },
 {
  "id": 2666,
  "author": "杜甫",
  "paragraphs": [
   "宿昔试安命，自私犹畏天。",
   "劳生系一物，为客费多年。",
   "衡岳江湖大，蒸池疫疠偏。",
   "散才婴薄俗，有迹负前贤。",
   "巾拂那关眼，缾罍易满船。",
   "火云滋垢腻，冻雨裛沈绵。",
   "强饭莼添滑，端居茗续煎。",
   "清思汉水上，凉忆岘山巅。",
   "顺浪翻堪倚，回帆又省牵。",
   "吾家碑不昧，王氏井依然。",
   "几杖将衰齿，茅茨寄短椽。",
   "灌园曾取适，游寺可终焉。",
   "遂性同渔父，成名异鲁连。",
   "篙师烦尔送，朱夏及寒泉。"
  ],
  "title": "回櫂"
 },
 {
  "id": 2667,
  "author": "杜甫",
  "paragraphs": [
   "乡里衣冠不乏贤，杜陵韦曲未央前。",
   "尔家最近魁三象，时论同归尺五天。",
   "北走关山开雨雪，南游花柳塞云烟。",
   "洞庭春色悲公子，𫚥菜忘归范蠡船。"
  ],
  "title": "赠韦七赞善"
 },
 {
  "id": 2668,
  "author": "杜甫",
  "paragraphs": [
   "往别郇瑕地，于今四十年。",
   "来簪御府笔，故泊洞庭船。",
   "诗忆伤心处，春深把臂前。",
   "南瞻按百越，黄帽待君偏。"
  ],
  "title": "奉酬寇十侍御锡见寄四韵复寄寇"
 },
 {
  "id": 2669,
  "author": "杜甫",
  "paragraphs": [
   "才微岁老尚虚名，卧病江湖春复生。",
   "药裹关心诗总废，花枝照眼句还成。",
   "只同燕石能星陨，自得隋珠觉夜明。",
   "乔口橘洲风浪促，系帆何惜片时程。"
  ],
  "title": "酬郭十五受判官"
 },
 {
  "id": 2670,
  "author": "杜甫",
  "paragraphs": [
   "斧钺下青冥，楼船过洞庭。",
   "北风随爽气，南斗避文星。",
   "日月笼中鸟，乾坤水上萍。",
   "王孙丈人行，垂老见飘零。"
  ],
  "title": "衡州送李大夫七丈勉赴广州"
 },
 {
  "id": 2671,
  "author": "杜甫",
  "paragraphs": [
   "道为谋书重，名因赋颂雄。",
   "礼闱曾擢桂，宪府旧乘骢。",
   "流水生涯尽，浮云世事空。",
   "唯余旧台柏，萧瑟九原中。"
  ],
  "title": "哭长孙侍御"
 },
 {
  "id": 2672,
  "author": "杜甫",
  "paragraphs": [
   "虢国夫人承主恩，平明上马入宫门。",
   "却嫌脂粉涴颜色，澹埽蛾眉朝至尊。"
  ],
  "title": "虢国夫人"
 },
 {
  "id": 2673,
  "author": "杜甫",
  "paragraphs": [
   "酒渴爱江清，余甘漱晚汀。",
   "软沙欹坐稳，冷石醉眠醒。",
   "野膳随行帐，华音发从伶。",
   "数杯君不见，醉已遣沈冥。"
  ],
  "title": "军中醉饮寄沈八刘叟"
 },
 {
  "id": 2674,
  "author": "杜甫",
  "paragraphs": [
   "古时杜宇称望帝，魂作杜鹃何微细。",
   "跳枝窜叶树木中，抢佯瞥捩雌随雄。",
   "毛衣惨黑貌憔悴，众鸟安肯相尊崇。",
   "隳形不敢栖华屋，短翮唯愿巢深丛。",
   "穿皮啄朽觜欲秃，苦饥始得食一虫。",
   "谁言养雏不自哺，此语亦足为愚蒙。",
   "声音咽咽如有谓，号啼略与婴儿同。",
   "口干垂血转迫促，似欲上诉于苍穹。",
   "蜀人闻之皆起立，至今𢽾学传遗风。",
   "迺知变化不可穷，岂知昔日居深宫，嫔嫱左右如花红。"
  ],
  "title": "杜鹃行"
 },
 {
  "id": 2675,
  "author": "杜甫",
  "paragraphs": [
   "惠子白驹瘦，归溪唯病身。",
   "皇天无老眼，空谷滞斯人。",
   "崖蜜松花熟，山杯竹叶新。",
   "柴门了无事，黄绮未称臣。"
  ],
  "title": "闻惠二过东溪特一送"
 },
 {
  "id": 2676,
  "author": "杜甫",
  "paragraphs": [
   "蛟室围青草，龙堆拥白沙。",
   "护江盘古木，迎櫂舞神鸦。",
   "破浪南风正，收颿畏日斜。",
   "云山千万叠，底处上仙槎。"
  ],
  "title": "舟泛洞庭"
 },
 {
  "id": 2677,
  "author": "杜甫",
  "paragraphs": [
   "落叶春风起，高城烟雾开。",
   "杂花分户映，娇燕入檐回。",
   "一见能倾产，虚怀只爱才。",
   "盐官虽绊骥，名是汉庭来。"
  ],
  "title": "李盐铁二首"
 },
 {
  "id": 2678,
  "author": "杜甫",
  "paragraphs": [
   "江渚翻鸥戏，官桥带柳阴。",
   "江飞兢渡日，草见蹋春心。",
   "已拨形骸累，真为烂漫深。",
   "赋诗歌句稳，不免自长吟。"
  ],
  "title": "长吟"
 },
 {
  "id": 2679,
  "author": "杜甫",
  "paragraphs": [
   "闻道巴山里，春船正好行。",
   "都将百年兴，一望九江城。"
  ],
  "title": "绝句九首 七"
 },
 {
  "id": 2680,
  "author": "杜甫",
  "paragraphs": [
   "水槛温江口，茅堂石笋西。",
   "移船先主庙，洗药淙沙溪。"
  ],
  "title": "绝句九首 八"
 },
 {
  "id": 2681,
  "author": "杜甫",
  "paragraphs": [
   "设道春来好，狂风大放颠。",
   "吹花随水去，翻却钓鱼船。"
  ],
  "title": "绝句九首 九"
 },
 {
  "id": 2682,
  "author": "杜甫",
  "paragraphs": [
   "群盗至今日，先朝忝从臣。",
   "叹君能恋主，久客羡归秦。",
   "黄阁长司谏，丹墀有故人。",
   "向来论社稷，为话涕沾巾。"
  ],
  "title": "送司马入京"
 },
 {
  "id": 2683,
  "author": "杜甫",
  "paragraphs": [
   "闻道南行市骏马，不限匹数军中须。",
   "襄阳幕府天下异，主将俭省忧艰虞。",
   "祗收壮健胜铁甲，岂因格鬬求龙驹。",
   "而今西北自反胡，骐𬴊荡尽一匹无。",
   "龙媒真种在帝都，子孙永落西南隅。",
   "向非戎事备征伐，君肯辛苦越江湖。",
   "江湖凡马多憔悴，衣冠往往乘蹇驴。",
   "梁公富贵于身疏，号令明白人安居。",
   "俸钱时散士子尽，府库不为骄豪虚。",
   "以兹报主寸心赤，气却西戎回北狄。",
   "罗网群马籍马多，气在驱驰出金帛。",
   "刘侯奉使光推择，滔滔才略沧溟窄。",
   "杜陵老翁秋系船，扶病相识长沙驿。",
   "强梳白发提胡卢，手把菊花路旁摘。",
   "九州兵革浩茫茫，三叹聚散临重阳。",
   "当杯对客忍流涕，君不觉老夫神内伤。"
  ],
  "title": "惜别行送刘仆射判官"
 },
 {
  "id": 2684,
  "author": "杜甫",
  "paragraphs": [
   "病鹘孤飞俗眼丑，每夜江边宿衰柳。",
   "清秋落日已侧身，过雁归鸦错回首。",
   "紧脑雄姿迷所向，疏翮稀毛不可状。",
   "强神迷复皂雕前，俊才早在苍鹰上。",
   "风涛飒飒寒山阴，熊罴欲蛰龙蛇深。",
   "念尔此时有一掷，失声溅血非其心。"
  ],
  "title": "呀鹘行"
 },
 {
  "id": 2685,
  "author": "杜甫",
  "paragraphs": [
   "与兄行年校一岁，贤者是兄愚者弟。",
   "兄将富贵等浮云，弟切功名好权势。",
   "长安秋雨十日泥，我曹鞴马听晨鸡。",
   "公卿朱门未开锁，我曹已到肩相齐。",
   "吾兄睡稳方舒膝，不袜不巾蹋晓日。",
   "男啼女哭莫我知，身上须缯腹中实。",
   "今年思我来嘉州，嘉州酒重花绕楼。",
   "楼头吃酒楼下卧，长歌短咏还相酬。",
   "四时八节还拘礼，女拜弟妻男拜弟。",
   "幅巾鞶带不挂身，头脂足垢何曾洗。",
   "吾兄吾兄巢许伦，一生喜怒长任真。"
  ],
  "title": "狂歌行赠四兄"
 },
 {
  "id": 2686,
  "author": "杜甫",
  "paragraphs": [
   "五十头白翁，南北逃世难。",
   "疏布缠枯骨，奔走苦不暖。",
   "已衰病方入，四海一涂炭。",
   "乾坤万里内，莫见容身畔。",
   "妻孥复随我，回首共悲欢。",
   "故国莽丘墟，邻里各分散。",
   "归路从此迷，涕尽湘江岸。"
  ],
  "title": "逃难"
 },
 {
  "id": 2687,
  "author": "杜甫",
  "paragraphs": [
   "楚隔乾坤远，难招病客魂。",
   "诗名惟我共，世事与谁论。",
   "北阙更新主，南星落故园。",
   "定知相见日，烂漫倒芳尊。"
  ],
  "title": "寄高适"
 },
 {
  "id": 2688,
  "author": "杜甫",
  "paragraphs": [
   "犬戎腥四海，回首一茫茫。",
   "血战乾坤赤，氛迷日月黄。",
   "将军专策略，幕府盛材良。",
   "近贺中兴主，神兵动朔方。"
  ],
  "title": "送灵州李判官"
 },
 {
  "id": 2689,
  "author": "杜甫",
  "paragraphs": [
   "别君谁暖眼，将老病缠身。",
   "出涕同斜日，临风看去尘。",
   "商歌还入夜，巴俗自为邻。",
   "尚愧微躯在，遥闻盛礼新。",
   "山东群盗散，阙下受降频。",
   "诸将归应尽，题书报旅人。"
  ],
  "title": "与严二郎奉礼别"
 },
 {
  "id": 2690,
  "author": "杜甫",
  "paragraphs": [
   "转惊波作怒，即恐岸随流。",
   "赖有杯中物，还同海上鸥。",
   "关心小剡县，傍眼见扬州。",
   "为接情人饮，朝来减半愁。"
  ],
  "title": "巴西驿亭观江涨呈窦使君二首 一"
 },
 {
  "id": 2691,
  "author": "杜甫",
  "paragraphs": [
   "向晚波微绿，连空岸脚青。",
   "日兼春有暮，愁与醉无醒。",
   "漂泊犹杯酒，踌躇此驿亭。",
   "相看万里外，同是一浮萍。"
  ],
  "title": "巴西驿亭观江涨呈窦使君二首 二"
 },
 {
  "id": 2692,
  "author": "杜甫",
  "paragraphs": [
   "乱离知又甚，消息苦难真。",
   "受谏无今日，临危忆古人。",
   "纷纷乘白马，攘攘著黄巾。",
   "隋氏留宫室，焚烧何太频。"
  ],
  "title": "遣忧"
 },
 {
  "id": 2693,
  "author": "杜甫",
  "paragraphs": [
   "西京安稳未，不见一人来。",
   "腊日巴江曲，山花已自开。",
   "盈盈当雪杏，艳艳待春梅。",
   "直苦风尘暗，谁忧容鬓催。"
  ],
  "title": "早花"
 },
 {
  "id": 2694,
  "author": "杜甫",
  "paragraphs": [
   "巴山遇中使，云自峡城来。",
   "盗贼还奔突，乘舆恐未回。",
   "天寒邵伯树，地阔望仙台。"
  ],
  "title": "巴山"
 },
 {
  "id": 2695,
  "author": "杜甫",
  "paragraphs": [
   "复道收京邑，兼闻杀犬戎。",
   "衣冠却扈从，车架已还宫。",
   "克复成如此，安危在数公。",
   "莫令回首地，恸哭起悲风。"
  ],
  "title": "收京"
 },
 {
  "id": 2696,
  "author": "杜甫",
  "paragraphs": [
   "闻道收宗庙，鸣銮自陕归。",
   "倾都看黄屋，正殿引朱衣。",
   "剑外春天远，巴西敕使稀。",
   "念君轻世乱，匹马向王畿。"
  ],
  "title": "巴西闻收宫阙送班司马入京"
 },
 {
  "id": 2697,
  "author": "杜甫",
  "paragraphs": [
   "紫萼扶千蘂，黄须照万花。",
   "忽疑行暮雨，何事入朝霞。",
   "恐是潘安县，堪留卫玠车。",
   "深知好颜色，莫作委泥沙。"
  ],
  "title": "花底"
 },
 {
  "id": 2698,
  "author": "杜甫",
  "paragraphs": [
   "只道梅花发，那知柳亦新。",
   "枝枝总到地，叶叶自开春。",
   "紫燕时翻翼，黄鹂不露身。",
   "汉南应老尽，霸上远愁人。"
  ],
  "title": "柳边"
 },
 {
  "id": 2699,
  "author": "杜甫",
  "paragraphs": [
   "文章亦不尽，窦子才纵横。",
   "非尔更苦节，何人符大名。",
   "读书云阁观，问绢锦官城。",
   "我有浣花竹，题诗须一行。"
  ],
  "title": "送窦九归成都"
 },
 {
  "id": 2700,
  "author": "杜甫",
  "paragraphs": [
   "尘满莱芜甑，堂横单父琴。",
   "人皆知饮水，公辈不偷金。",
   "梁狱书因上，秦台镜欲临。",
   "独醒时所嫉，群小谤能深。",
   "即出黄沙在，何须白发侵。",
   "使君传旧德，已见直绳心。"
  ],
  "title": "赠裴南部闻袁判官自来欲有按问"
 },
 {
  "id": 2701,
  "author": "杜甫",
  "paragraphs": [
   "无数涪江筏，鸣桡总发时。",
   "别离终不久，宗族忍相遗。",
   "白狗黄牛峡，朝云暮雨祠。",
   "所过频问讯，到日自题诗。"
  ],
  "title": "奉使崔都水翁下峡"
 },
 {
  "id": 2702,
  "author": "杜甫",
  "paragraphs": [
   "江头且系船，为尔独相怜。",
   "云散灌坛雨，春青彭泽田。",
   "频惊适小国，一拟问高天。",
   "别后巴东路，逢人问几贤。"
  ],
  "title": "题郪县郭三十二明府茅屋壁"
 },
 {
  "id": 2703,
  "author": "杜甫",
  "paragraphs": [
   "江浦雷声喧昨夜，春城雨色动微寒。",
   "黄鹂并坐交愁湿，白鹭群飞大剧干。",
   "晚节渐于诗律细，谁家数去酒杯宽。",
   "惟吾最爱清狂客，百遍向看意未阑。"
  ],
  "title": "遣闷戏呈路十九曹长"
 },
 {
  "id": 2704,
  "author": "杜甫",
  "paragraphs": [
   "新亭有高会，行子得良时。",
   "日动映江幕，风鸣排槛旗。",
   "绝荤终不改，劝酒欲无词。",
   "已堕岘山泪，因题零雨诗。"
  ],
  "title": "随章留后新亭会送诸君"
 },
 {
  "id": 2705,
  "author": "杜甫",
  "paragraphs": [
   "闻说江山好，怜君吏隐兼。",
   "宠行舟远泛，怯别酒频添。",
   "推荐非承乏，操持必去嫌。",
   "他时如按县，不得慢陶潜。"
  ],
  "title": "东津送韦讽摄阆州录事"
 },
 {
  "id": 2706,
  "author": "杜甫",
  "paragraphs": [
   "陈迹随人事，初秋别此亭。",
   "重来棃叶赤，依旧竹林青。",
   "风幔何时卷，寒砧昨夜声。",
   "无由出江汉，愁绪月冥冥。"
  ],
  "title": "客旧馆"
 },
 {
  "id": 2707,
  "author": "杜甫",
  "paragraphs": [
   "闻道王乔舄，名因太史传。",
   "如何碧鸡使，把诏紫微天。",
   "秦岭愁回马，涪江醉泛船。",
   "青城漫污杂，吾舅意凄然。"
  ],
  "title": "阆州奉送二十四舅使自京赴任青城"
 },
 {
  "id": 2708,
  "author": "杜甫",
  "paragraphs": [
   "高斋常见野，愁坐更临门。",
   "十月山寒重，孤城月水昏。",
   "葭萌氐种迥，左担犬戎存。",
   "终日忧奔走，归期未敢论。"
  ],
  "title": "愁坐"
 },
 {
  "id": 2709,
  "author": "杜甫",
  "paragraphs": [
   "北池云水阔，华馆辟秋风。",
   "独鹤元依渚，衰荷且映空。",
   "采菱寒刺上，蹋藕野泥中。",
   "素檝分曹往，金盘小径通。",
   "萋萋露草碧，片片晚旗红。",
   "杯酒沾津吏，衣裳与钓翁。",
   "异方初艳菊，故里亦高桐。",
   "摇落关山思，淹留战伐功。",
   "严城殊未掩，清宴已知终。",
   "何补参卿事，欢娱到薄躬。"
  ],
  "title": "陪郑公秋晚北池临眺"
 },
 {
  "id": 2710,
  "author": "杜甫",
  "paragraphs": [
   "五载客蜀郡，一年居梓州。",
   "如何关塞阻，转作潇湘游。",
   "世事已黄发，残生随白鸥。",
   "安危大臣在，不必泪长流。"
  ],
  "title": "去蜀"
 },
 {
  "id": 2711,
  "author": "杜甫",
  "paragraphs": [
   "收帆下急水，卷幔逐回滩。",
   "江市戎戎暗，山云淰淰寒。",
   "村荒无径入，独鸟怪人看。",
   "已泊城楼底，何曾夜色阑。"
  ],
  "title": "放船"
 },
 {
  "id": 2712,
  "author": "杜甫",
  "paragraphs": [
   "故旧谁怜我，平生郑与苏。",
   "存亡不重见，丧乱独前途。",
   "豪俊何人在，文章埽地无。",
   "羇游万里阔，凶问一年俱。",
   "白首中原上，清秋大海隅。",
   "夜台当北斗，泉路著东吴。",
   "得罪台州去，时危弃硕儒。",
   "移官蓬阁后，谷贵没潜夫。",
   "流恸嗟何及，衔冤有是夫。",
   "道消诗兴废，心息酒为徒。",
   "许与才虽薄，追谁迹未拘。",
   "班扬名甚盛，嵇阮逸相须。",
   "会取君臣合，宁铨品命殊。",
   "贤良不必展，廊庙偶然趋。",
   "胜决风尘际，功安造化𬬻。",
   "从容拘旧学，惨淡閟阴符。",
   "摆落嫌疑久，哀伤志力输。",
   "俗依绵谷异，客对雪山孤。",
   "童稚思诸子，交朋列友于。",
   "情乖清酒送，望绝抚坟呼。",
   "疟病餐巴水，疮痍老蜀都。",
   "飘零迷哭处，天地日榛芜。"
  ],
  "title": "哭台州郑司户苏少监"
 },
 {
  "id": 2713,
  "author": "杜甫",
  "paragraphs": [
   "东川诗友合，此赠怯轻为。",
   "况复传宗近，空然惜别离。",
   "梅花交近野，草色向平池。",
   "傥忆江边卧，归期愿早知。"
  ],
  "title": "送王侍御往东川放生池祖席"
 },
 {
  "id": 2714,
  "author": "杜甫",
  "paragraphs": [
   "苒苒谷中寺，娟娟林表峰。",
   "阑干上处远，结构坐来重。",
   "骑马行春径，衣冠起晚钟。",
   "云门青寂寂，此别惜相从。"
  ],
  "title": "惠义寺送王少尹赴成都"
 },
 {
  "id": 2715,
  "author": "杜甫",
  "paragraphs": [
   "避地岁时晚，窜身筋骨劳。",
   "诗书遂墙壁，奴仆且旌旄。",
   "行在仅闻信，此生随所遭。",
   "神尧旧天下，会见出腥臊。"
  ],
  "title": "避地"
 },
 {
  "id": 2716,
  "author": "杜甫",
  "paragraphs": [
   "朱樱此日垂朱实，郭外谁家负郭田。",
   "万里相逢贪握手，高才却望足离筵。"
  ],
  "title": "惠义寺园送辛员外"
 },
 {
  "id": 2717,
  "author": "杜甫",
  "paragraphs": [
   "双峰寂寂对春台，万竹青青照客杯。",
   "细草留连侵坐软，残花怅望近人开。",
   "同舟昨日何由得，并马今朝未拟回。",
   "直到绵州始分首，江边树里共谁来。"
  ],
  "title": "又送"
 },
 {
  "id": 2718,
  "author": "杜甫",
  "paragraphs": [
   "客心惊暮序，宾雁下襄州。",
   "共赏重阳节，言寻戏马游。",
   "湖风秋戍柳，江雨暗山楼。",
   "且酌东篱菊，聊祛南国愁。"
  ],
  "title": "九日登梓州城"
 },
 {
  "id": 2719,
  "author": "杜甫",
  "paragraphs": [
   "三月雪连夜，未应伤物华。",
   "只缘春欲尽，留著伴棃花。"
  ],
  "title": "阙题"
 },
 {
  "id": 2720,
  "author": "杜甫",
  "paragraphs": [
   "寒食少天气，东风多柳花。",
   "小桃知客意，春尽始开花。"
  ],
  "title": "句"
 },
 {
  "id": 2721,
  "author": "刘禹锡",
  "paragraphs": [
   "团扇复团扇，奉君清暑殿。",
   "秋风入庭树，从此不相见。",
   "上有乘鸾女，苍苍虫网遍。",
   "明年入怀袖，别是机中练。"
  ],
  "title": "团扇诗"
 },
 {
  "id": 2722,
  "author": "刘禹锡",
  "paragraphs": [
   "野水绕空城，行尘起孤驿。",
   "荒台侧生树，石碣阳镌额。",
   "靡靡度行人，温风吹宿麦。"
  ],
  "title": "宜城歌"
 },
 {
  "id": 2723,
  "author": "刘禹锡",
  "paragraphs": [
   "朝辞官军驿，前望顺阳路。",
   "野水啮荒坟，秋虫镂宫树。",
   "曾闻天宝末，胡马西南骛。",
   "城守鲁将军，拔城从此去。"
  ],
  "title": "顺阳歌"
 },
 {
  "id": 2724,
  "author": "刘禹锡",
  "paragraphs": [
   "莫猺自生长，名字无符籍。",
   "市易杂鲛人，婚姻通木客。",
   "星居占泉眼，火种开山脊。",
   "夜渡千仞谿，含沙不能射。"
  ],
  "title": "莫猺歌"
 },
 {
  "id": 2725,
  "author": "刘禹锡",
  "paragraphs": [
   "桂阳岭，下下复高高。",
   "人稀鸟兽骇，地远草木豪。",
   "寄言千金子，知余歌者劳。"
  ],
  "title": "度桂岭歌"
 },
 {
  "id": 2726,
  "author": "刘禹锡",
  "paragraphs": [
   "冈头花草齐，燕子东西飞。",
   "田塍望如线，白水光参差。",
   "农妇白纻裙，农父绿蓑衣。",
   "齐唱郢中歌，嘤儜如竹枝。",
   "但闻怨响音，不辨俚语词。",
   "时时一大笑，此必相嘲嗤。",
   "水平苗漠漠，烟火生墟落。",
   "黄犬往复还，赤鸡鸣且啄。",
   "路旁谁家郎，乌帽衫袖长。",
   "自言上计吏，年幼离帝乡。",
   "田夫语计吏，君家侬定谙。",
   "一来长安道，眼大不相参。",
   "计吏笑致辞，长安真大处。",
   "省门高轲峨，侬入无度数。",
   "昨来补卫士，唯用筒竹布。",
   "君看二三年，我作官人去。"
  ],
  "title": "插田歌"
 },
 {
  "id": 2727,
  "author": "刘禹锡",
  "paragraphs": [
   "野田生葡萄，缠绕一枝高。",
   "移来碧墀下，张王日日高。",
   "分岐浩繁缛，修蔓蟠诘曲。",
   "扬翘向庭柯，意思如有属。",
   "为之立长檠，布濩当轩绿。",
   "米液溉其根，理疏看渗漉。",
   "繁葩组绶结，悬实珠玑蹙。",
   "马乳带轻霜，龙鳞曜初旭。",
   "有客汾阴至，临堂瞪双目。",
   "自言我晋人，种此如种玉。",
   "酿之成美酒，令人饮不足。",
   "为君持一斗，往取凉州牧。"
  ],
  "title": "葡萄歌"
 },
 {
  "id": 2728,
  "author": "刘禹锡",
  "paragraphs": [
   "蛮语钩辀音，蛮衣斑斓布。",
   "熏狸掘沙鼠，时节祠盘瓠。",
   "忽逢乘马客，恍若惊麏顾。",
   "腰斧上高山，意行无旧路。"
  ],
  "title": "蛮子歌"
 },
 {
  "id": 2729,
  "author": "刘禹锡",
  "paragraphs": [
   "绿野扶风道，黄尘马嵬驿。",
   "路边杨贵人，坟高三四尺。",
   "乃问里中儿，皆言幸蜀时。",
   "军家诛戚族，天子舍妖姬。",
   "群吏伏门屏，贵人牵帝衣。",
   "低回转美目，风日为无晖。",
   "贵人饮金屑，倏忽舜英暮。",
   "平生服杏丹，颜色真如故。",
   "属车尘已远，里巷来窥覰。",
   "共爱宿妆妍，君王画眉处。",
   "履綦无复有，履组光未灭。",
   "不见岩畔人，空见凌波袜。",
   "邮童爱踪迹，私手解鞶结。",
   "传看千万眼，缕绝香不歇。",
   "指环照骨明，首饰敌连城。",
   "将入咸阳市，犹得贾胡惊。"
  ],
  "title": "马嵬行"
 },
 {
  "id": 2730,
  "author": "刘禹锡",
  "paragraphs": [
   "长安百花时，风景宜轻薄。",
   "无人不沽酒，何处不闻乐。",
   "春风连夜动，微雨凌晓濯。",
   "红焰出墙头，雪光映楼角。",
   "繁紫韵松竹，远黄绕篱落。",
   "临路不胜愁，轻烟去何托。",
   "满庭荡魂魄，照庑成丹渥。",
   "烂熳簇颠狂，飘零劝行乐。",
   "时节易晼晚，清阴覆池阁。",
   "唯有安石榴，当轩慰寂寞。"
  ],
  "title": "百花行"
 },
 {
  "id": 2731,
  "author": "刘禹锡",
  "paragraphs": [
   "阴风振寒郊，猛虎正咆哮。",
   "徐行出烧地，连吼入黄茅。",
   "壮士走马去，镫前弯玉弰。",
   "叱之使人立，一发如铍交。",
   "悍睛忽星堕，飞血溅林梢。",
   "彪炳为我席，膻腥充我庖。",
   "里中欣害除，贺酒纷呶号。",
   "明日长桥上，倾城看斩蛟。"
  ],
  "title": "壮士行"
 },
 {
  "id": 2732,
  "author": "刘禹锡",
  "paragraphs": [
   "悠悠飞走情，同乐在阳和。",
   "岁中三百日，常恐风雨多。",
   "天人信遐远，时节易蹉跎。",
   "洞房有明烛，无乃酣且歌。"
  ],
  "title": "苦雨行"
 },
 {
  "id": 2733,
  "author": "刘禹锡",
  "paragraphs": [
   "洪罏作高山，元气鼓其橐。",
   "俄然神功就，峻拔在寥廓。",
   "灵迹露指爪，杀气见棱角。",
   "凡木不敢生，神仙聿来托。",
   "天资帝王宅，以我为关钥。",
   "能令下国人，一见换神骨。",
   "高山固无限，如此方为岳。",
   "丈夫无特达，虽贵犹碌碌。"
  ],
  "title": "华山歌"
 },
 {
  "id": 2734,
  "author": "刘禹锡",
  "paragraphs": [
   "五彩绣团圆，登君玳瑁筵。",
   "最宜红烛下，偏称落花前。",
   "上客如先起，应须赠一船。"
  ],
  "title": "抛球乐词 一"
 },
 {
  "id": 2735,
  "author": "刘禹锡",
  "paragraphs": [
   "春早见花枝，朝朝恨发迟。",
   "及看花落后，却忆未开时。",
   "幸有抛球乐，一杯君莫辞。"
  ],
  "title": "抛球乐词 二"
 },
 {
  "id": 2736,
  "author": "刘禹锡",
  "paragraphs": [
   "日出骊山东，裴回照温泉。",
   "楼台影玲珑，稍稍开白烟。",
   "言昔太上皇，常居此祈年。",
   "风中闻清乐，往往来列仙。",
   "翠华入五云，紫气归上玄。",
   "哀哀生人泪，泣尽弓剑前。",
   "圣道本自我，凡情徒颙然。",
   "小臣感玄化，一望青冥天。"
  ],
  "title": "华清词"
 },
 {
  "id": 2737,
  "author": "刘禹锡",
  "paragraphs": [
   "春向晚，春晚思悠哉。",
   "风云日已改，花叶自相摧。",
   "漠漠空中去，何时天际来。"
  ],
  "title": "送春曲三首 一"
 },
 {
  "id": 2738,
  "author": "刘禹锡",
  "paragraphs": [
   "春已暮，冉冉如人老。",
   "映叶见残花，连天是青草。",
   "可怜桃与李，从此同桑枣。"
  ],
  "title": "送春曲三首 二"
 },
 {
  "id": 2739,
  "author": "刘禹锡",
  "paragraphs": [
   "春景去，此去何时回。",
   "游人千万恨，落日上高台。",
   "寂寞繁花尽，流莺归莫来。"
  ],
  "title": "送春曲三首 三"
 },
 {
  "id": 2740,
  "author": "刘禹锡",
  "paragraphs": [
   "铜壶方促夜，斗柄暂南回。",
   "稍嫌单衣重，初怜北户开。",
   "西园花已尽，新月为谁来。"
  ],
  "title": "初夏曲三首 一"
 },
 {
  "id": 2741,
  "author": "刘禹锡",
  "paragraphs": [
   "时节过繁华，阴阴千万家。",
   "巢禽命子戏，园果坠枝斜。",
   "寂寞孤飞蝶，窥丛觅晚花。"
  ],
  "title": "初夏曲三首 二"
 },
 {
  "id": 2742,
  "author": "刘禹锡",
  "paragraphs": [
   "绿水风初暖，青林露早晞。",
   "麦陇雉朝雊，桑野人暮归。",
   "百舌悲花尽，平芜来去飞。"
  ],
  "title": "初夏曲三首 三"
 },
 {
  "id": 2743,
  "author": "刘禹锡",
  "paragraphs": [
   "爽砧应秋律，繁杵含凄风。",
   "一一远相续，家家音不同。",
   "户庭凝露清，伴侣明月中。",
   "长裾委襞积，轻佩垂𤧚珑。",
   "汗余衫更馥，钿移麝半空。",
   "报寒惊边雁，促思闻候虫。",
   "天狼正芒角，虎落定相攻。",
   "盈箧寄何处，征人如转蓬。"
  ],
  "title": "捣衣曲"
 },
 {
  "id": 2744,
  "author": "刘禹锡",
  "paragraphs": [
   "何处好畬田，团团缦山腹。",
   "钻龟得雨卦，上山烧卧木。",
   "惊麏走且顾，群雉声咿喔。",
   "红焰远成霞，轻煤飞入郭。",
   "风引上高岑，猎猎度青林。",
   "青林望靡靡，赤光低复起。",
   "照潭出老蛟，爆竹惊山鬼。",
   "夜色不见山，孤明星汉间。",
   "如星复如月，俱逐晓风灭。",
   "本从敲石光，遂至烘天热。",
   "下种暖灰中，乘阳拆牙孽。",
   "苍苍一雨后，苕颕如云发。",
   "巴人拱手吟，耕耨不关心。",
   "由来得地势，径寸有余金。"
  ],
  "title": "畬田行"
 },
 {
  "id": 2745,
  "author": "刘禹锡",
  "paragraphs": [
   "朝阳有鸣凤，不闻千万祀。",
   "𫛸鴂摧众芳，晨间先入耳。",
   "秋风白露晞，从是尔啼时。",
   "如何上春日，唧唧满庭飞。"
  ],
  "title": "𫛸鴂吟"
 },
 {
  "id": 2746,
  "author": "刘禹锡",
  "paragraphs": [
   "兴云感阴气，疾足如见机。",
   "晴来意态行，有若功成归。",
   "葱茏含晚景，洁白凝秋晖。",
   "夜深度银汉，漠漠仙人衣。"
  ],
  "title": "观云篇"
 },
 {
  "id": 2747,
  "author": "刘禹锡",
  "paragraphs": [
   "养鸷非玩形，所资击鲜力。",
   "少年昧其理，日日哺不息。",
   "探雏网黄口，旦暮有余食。",
   "宁知下鞲时，翅重飞不得。",
   "毰毸止林表，狡兔自南北。",
   "饮啄既已盈，安能劳羽翼。"
  ],
  "title": "养鸷词"
 },
 {
  "id": 2748,
  "author": "刘禹锡",
  "paragraphs": [
   "前时送君去，挥手青门桥。",
   "路转不相见，犹闻马萧萧。",
   "今得出关书，行程日已遥。",
   "春还迟君至，共结芳兰苕。"
  ],
  "title": "别友人后得书因以诗赠"
 },
 {
  "id": 2749,
  "author": "刘禹锡",
  "paragraphs": [
   "昔忝南宫郎，往来东观频。",
   "尝披燕公传，耸若窥三辰。",
   "翊圣崇国本，像贤正朝伦。",
   "高视缅今古，清风敻无邻。",
   "兰锜照通衢，一家十朱轮。",
   "酂国嗣侯绝，韦卿世业贫。",
   "夫子承大名，少年振芳尘。",
   "青袍仙掌下，矫首凌烟旻。",
   "公冶本非罪，潘郎一为民。",
   "风霜苦摇落，坚白无缁磷。",
   "一旦逢良时，天光烛幽沦。",
   "重为长裾客，佐彼观风臣。",
   "分野穷禹画，人烟过虞巡。",
   "不言此行远，所乐相知新。",
   "雨起巫山阳，鸟鸣湘水滨。",
   "离筵出苍莽，别曲多悲辛。",
   "今朝一杯酒，明日千里人。",
   "从此孤舟去，悠悠天海春。"
  ],
  "title": "送华阴尉张苕赴邕府使幕"
 },
 {
  "id": 2750,
  "author": "刘禹锡",
  "paragraphs": [
   "射策志未就，从事岁云除。",
   "箧留马卿赋，袖有刘弘书。",
   "忽见夏木深，怅然忆吾庐。",
   "复持州民刺，归谒专城居。",
   "君家诚易知，胜绝倾里闾。",
   "人言北郭生，门有卿相舆。",
   "钟陵霭千里，带郭西江水。",
   "朱槛照河宫，旗亭绿云里。",
   "前年初缺守，慎简由宸扆。",
   "临轩弄郡章，得人方付此。",
   "是时左冯翊，天下第一理。",
   "贵臣持牙璋，优诏发青纸。",
   "迎风奸吏免，先令疲人喜。",
   "何武劾腐儒，陈蕃礼高士。",
   "昔升君子堂，腰下绶犹黄。",
   "汾阴有宝气，赤堇多奇铓。",
   "束简下曲台，佩鞬来历阳。",
   "绮筵陪一笑，兰室袭余芳。",
   "风水忽异势，江湖遂相忘。",
   "因君倘借问，为话老沧浪。"
  ],
  "title": "送湘阳熊判官孺登府罢归钟陵因寄呈江西裴中丞二十三兄"
 },
 {
  "id": 2751,
  "author": "刘禹锡",
  "paragraphs": [
   "惊禽一辞巢，栖息无少安。",
   "秋扇一离手，流尘蔽霜纨。",
   "故侣不可追，凉风日已寒。",
   "远逢杜陵士，别尽平生欢。",
   "逐客无印绶，楚江多芷兰。",
   "因居暇时游，长铗不复弹。",
   "阅书南轩霁，𫄠瑟清夜阑。",
   "万境身外寂，一杯腹中宽。",
   "伊昔玄宗朝，冬卿冠鸳鸾。",
   "肃穆升内殿，从容领儒冠。",
   "游夏无措词，阳秋垂不刊。",
   "至今群玉府，学者空纵观。",
   "世人希德门，揭若攀峰峦。",
   "之子尚明训，锵如振琅玕。",
   "一旦西上书，斑衣拂征鞍。",
   "荆台宿暮雨，汉水浮春澜。",
   "君门起天中，多士如星攒。",
   "烟霞覆双阙，抃舞罗千官。",
   "清漏滴铜壶，仙厨下雕槃。",
   "荧煌仰金榜，错落濡飞翰。",
   "古来才杰士，所嗟遭时难。",
   "一鸣从此始，相望青云端。"
  ],
  "title": "送韦秀才道冲赴制举"
 },
 {
  "id": 2752,
  "author": "刘禹锡",
  "paragraphs": [
   "深春风日净，昼长幽鸟鸣。",
   "仆夫前致词，门有白面生。",
   "摄衣相问讯，解带坐南荣。",
   "端志见眉睫，苦言发精诚。",
   "因出怀中文，调孤词亦清。",
   "悄如促柱弦，掩抑多不平。",
   "乃言本蜀士，世降岷山灵。",
   "前人秉艺文，高视来上京。",
   "曳绶司徒府，所从信国桢。",
   "析薪委宝林，善响继家声。",
   "何处翳附郭，几人思郈成。",
   "云天望乔木，风水悲流萍。",
   "前与计吏西，始列贡士名。",
   "森然就笔札，从试春官卿。",
   "帝城岐路多，万足伺晨星。",
   "茫茫风尘中，工拙同有营。",
   "寒女劳夜织，山苗荣寸茎。",
   "侯门方击钟，衣褐谁将迎。",
   "弱羽果摧颓，壮心郁怦怦。",
   "谅无蟠木容，聊复蓬累行。",
   "昨日讯灵龟，繇言利艰贞。",
   "当求舍拔中，必在审已明。",
   "誓将息薄游，焦思穷笔精。",
   "莳兰在幽渚，安得扬芬馨。",
   "曰余摧落者，散质负华缨。",
   "一聆苦辛词，再动伊郁情。",
   "身弃言不动，爱才心尚惊。",
   "恨无羊角风，使尔化北溟。",
   "论罢情益亲，涉旬忘归程。",
   "日携邑中客，闲眺江上城。",
   "昼憩命金罍，宵谈转璇衡。",
   "薰风香麈尾，月露濡桃笙。",
   "忽被戒羸骖，薄言事南征。",
   "火云蔚千里，旅思浩已盈。",
   "湘江含碧虚，衡岭浮翠晶。",
   "岂伊山水异，适与人事幷。",
   "油幕侣昆丘，粲然叠瑶琼。",
   "庾楼见清月，孔坐多绿醽。",
   "复有衡山守，本自云龙庭。",
   "抗志在灵府，发越侔咸英。",
   "一挥出荥阳，惠彼嗤嗤氓。",
   "隼旟辞灞水，居者皆涕零。",
   "惟昔与伊人，交欢经宿龄。",
   "一从云雨散，滋我鄙吝萌。",
   "北渚不堪愁，南音谁复听。",
   "离忧若去水，浩漾无时停。",
   "尝闻祝融峰，上有神禹铭。",
   "古石琅玕姿，秘文螭虎形。",
   "圣功奠远服，神物拥休祯。",
   "贤人在其下，仿佛疑蓬瀛。",
   "君行历郡斋，大袂拂双旌。",
   "饰容遇朗鉴，肝鬲可以呈。",
   "昔日马相如，临邛坐尽倾。",
   "勉君刷羽翰，蚤取凌青冥。"
  ],
  "title": "送李策秀才还湖南因寄幕中亲故兼简衡州吕八郎中"
 },
 {
  "id": 2753,
  "author": "刘禹锡",
  "paragraphs": [
   "尔生始悬弧，我作座上宾。",
   "引箸举汤饼，祝词天麒麟。",
   "今成一丈夫，坎坷愁风尘。",
   "长裾来谒我，自号庐山人。",
   "道旧与抚孤，悄然伤我神。",
   "依依见眉睫，嘿嘿含悲辛。",
   "永怀同年友，追想出谷晨。",
   "三十二君子，齐飞凌烟旻。",
   "曲江一会时，后会已凋沦。",
   "况今三十载，阅世难重陈。",
   "盛时一已过，来者日日新。",
   "不如摇落树，重有明年春。",
   "火后见琮璜，霜余识松筠。",
   "肃风乃独秀，武部亦绝伦。",
   "尔今持我诗，西见二重臣。",
   "成贤必念旧，保贵在安贫。",
   "清时为丞郎，气力侔陶钧。",
   "乞取斗升水，因之云汉津。"
  ],
  "title": "送张盥赴举诗"
 },
 {
  "id": 2754,
  "author": "刘禹锡",
  "paragraphs": [
   "五彩绣衣裳，当年正相称。",
   "春风旧关路，归去真多兴。",
   "兰陔行可采，莲府犹回瞪。",
   "杨家绀幰迎，谢守瑶华赠。",
   "御街草泛滟，台柏烟含凝。",
   "曾是平生游，无因理归乘。"
  ],
  "title": "和州送钱侍御自宣州幕拜官便于华州觐省"
 },
 {
  "id": 2755,
  "author": "刘禹锡",
  "paragraphs": [
   "昔事庐山远，精舍虎溪东。",
   "朝阳照瀑水，楼阁虹霓中。",
   "骋望羡游云，振衣若秋蓬。",
   "旧房闭松月，远思吟江风。",
   "古寺历头陀，奇峰扳祝融。",
   "南登小桂岭，却望归塞鸿。",
   "衣裓贮文章，自言学雕虫。",
   "抢榆念陵厉，覆篑图穹崇。",
   "远郡多暇日，有诗访禅宫。",
   "石门耸峭绝，竹院含空蒙。",
   "幽响滴岩溜，晴芳飘野丛。",
   "海云悬飓母，山果属狙公。",
   "忽忆吴兴郡，白苹正葱茏。",
   "愿言挹风采，邈若窥华嵩。",
   "桂水夏澜急，火山宵焰红。",
   "三衣濡菌露，一锡飞烟空。",
   "勿谓翻译徒，不为文雅雄。",
   "古来赏音者，燋爨得孤桐。"
  ],
  "title": "送僧方及南谒柳员外"
 },
 {
  "id": 2756,
  "author": "刘禹锡",
  "paragraphs": [
   "高斋洒寒水，是夕山僧至。",
   "玄牝无关锁，琼书舍文字。",
   "灯明香满室，月午霜凝地。",
   "语到不言时，世间人尽睡。"
  ],
  "title": "送惟良上人"
 },
 {
  "id": 2757,
  "author": "刘禹锡",
  "paragraphs": [
   "吾王昔游幸，离宫云际开。",
   "朱旗迎夏早，凉轩避暑来。",
   "汤饼赐都尉，寒冰颁上才。",
   "龙髯不可望，玉座生尘埃。"
  ],
  "title": "翠微寺有感"
 },
 {
  "id": 2758,
  "author": "刘禹锡",
  "paragraphs": [
   "胡服何葳蕤，仙仙登绮墀。",
   "神飙猎红蕖，龙烛暎金枝。",
   "垂带覆纤腰，安钿当妩眉。",
   "翘袖中繁鼓，倾眸溯华榱。",
   "燕秦有旧曲，淮南多冶词。",
   "欲见倾城处，君看赴节时。"
  ],
  "title": "观柘枝舞二首 一"
 },
 {
  "id": 2759,
  "author": "刘禹锡",
  "paragraphs": [
   "山鸡临清镜，石燕赴遥津。",
   "何如上客会，长袖入华裀。",
   "体轻似无骨，观者皆耸神。",
   "曲尽回身处，层波犹注人。"
  ],
  "title": "观柘枝舞二首 二"
 },
 {
  "id": 2760,
  "author": "刘禹锡",
  "paragraphs": [
   "海天杀气薄，蛮军步伍嚣。",
   "林红叶尽变，原黑草初烧。",
   "围合繁钲息，禽兴大斾摇。",
   "张罗依道口，嗾犬上山腰。",
   "猜鹰虑奋迅，惊鹿时跼跳。",
   "瘴云四面起，腊雪半空消。",
   "箭头余鹄血，鞍傍见雉翘。",
   "日暮还城邑，金笳发丽谯。"
  ],
  "title": "连州腊日观莫徭腊西山"
 },
 {
  "id": 2761,
  "author": "刘禹锡",
  "paragraphs": [
   "八月天气肃，二陵风雨收。",
   "旌旗阙下来，云日关东秋。",
   "禹迹想前事，汉台余故丘。",
   "俳徊襟带地，左右帝王州。",
   "留滞悲昔老，恩光荣彻侯。",
   "相思望棠树，一寄商声讴。"
  ],
  "title": "寄陕州姚中丞"
 },
 {
  "id": 2762,
  "author": "刘禹锡",
  "paragraphs": [
   "山阳昔相遇，灼灼晨葩鲜。",
   "同游翰墨场，和乐埙箎然。",
   "一落名宦途，浩如乘风船。",
   "行当衰暮日，卧理淮海边。",
   "犹期谢病后，共乐桑榆年。"
  ],
  "title": "奉酬湖州崔郎中见寄五韵"
 },
 {
  "id": 2763,
  "author": "刘禹锡",
  "paragraphs": [
   "少年负志气，信道不从时。",
   "只言绳自直，安知室可欺。",
   "百胜难虑敌，三折乃良医。",
   "人生不失意，焉能慕知己。"
  ],
  "title": "学阮公体三首 一"
 },
 {
  "id": 2764,
  "author": "刘禹锡",
  "paragraphs": [
   "朔风悲老骥，秋霜动鸷禽。",
   "出门有远道，平野多层阴。",
   "灭没驰绝塞，振迅拂华林。",
   "不因感衰节，安能激壮心。"
  ],
  "title": "学阮公体三首 二"
 },
 {
  "id": 2765,
  "author": "刘禹锡",
  "paragraphs": [
   "昔贤多使气，忧国不谋身。",
   "目览千载事，心交上古人。",
   "侯门有仁义，灵台多苦辛。",
   "不学腰如磬，徒使甑生尘。"
  ],
  "title": "学阮公体三首 三"
 },
 {
  "id": 2766,
  "author": "刘禹锡",
  "paragraphs": [
   "秋次池上馆，林塘照南荣。",
   "尘衣纷未解，幽思浩已盈。",
   "风莲坠故萼，露菊含晚英。",
   "恨为一夕客，愁听晨鸡鸣。"
  ],
  "title": "秋晚题湖城驿池上亭"
 },
 {
  "id": 2767,
  "author": "刘禹锡",
  "paragraphs": [
   "贾客无定游，所游唯利幷。",
   "眩俗杂良苦，乘时取重轻。",
   "心计析秋毫，摇钩侔悬衡。",
   "锥刀既无弃，转化日已盈。",
   "邀福祷波神，施财游化城。",
   "妻约雕金钏，女垂贯珠缨。",
   "高赀比封君，奇货通幸卿。",
   "趋时鸷鸟思，藏镪盘龙形。",
   "大艑浮通川，高楼次旗亭。",
   "行止皆有乐，关梁自无征。",
   "农夫何为者，辛苦事寒耕。"
  ],
  "title": "贾客词"
 },
 {
  "id": 2768,
  "author": "刘禹锡",
  "paragraphs": [
   "调瑟在张弦，弦平音自足。",
   "朱弦二十五，缺一不成曲。",
   "美人爱高张，瑶轸再三促。",
   "上弦虽独响，下应不相属。",
   "日暮声未和，寂寥一枯木。",
   "却顾膝上弦，流泪难相续。"
  ],
  "title": "调瑟词"
 },
 {
  "id": 2769,
  "author": "刘禹锡",
  "paragraphs": [
   "圣言贵忠恕，至道重观身。",
   "法在何所恨，色相斯为仁。",
   "良时难久恃，阴谪岂无因。",
   "寂寞韶阳庙，魂归不见人。"
  ],
  "title": "读张曲江集作"
 },
 {
  "id": 2770,
  "author": "刘禹锡",
  "paragraphs": [
   "终朝对尊酒，嗜兴非嗜甘。",
   "终日偶众人，纵言不纵谈。",
   "世情闲静见，药性病多谙。",
   "寄谢嵇中散，予无甚不堪。"
  ],
  "title": "偶作二首 一"
 },
 {
  "id": 2771,
  "author": "刘禹锡",
  "paragraphs": [
   "万卷堆床书，学者识其真。",
   "万里长江水，征夫渡要津。",
   "养生非但药，悟佛不因人。",
   "燕石何须辨，逢时即至珍。"
  ],
  "title": "偶作二首 二"
 },
 {
  "id": 2772,
  "author": "刘禹锡",
  "paragraphs": [
   "昏镜非美金，漠然丧其晶。",
   "陋容多自欺，谓若他镜明。",
   "瑕疵既不见，妍态随意生。",
   "一日四五照，自言美倾城。",
   "饰带以纹绣，装匣以琼瑛。",
   "秦宫岂不重，非适乃为轻。"
  ],
  "title": "昏镜词"
 },
 {
  "id": 2773,
  "author": "刘禹锡",
  "paragraphs": [
   "车音想辚辚，不见綦下尘。",
   "可怜平阳第，歌舞娇青春。",
   "金屋容色在，文园词赋新。",
   "一朝复得幸，应知失意人。"
  ],
  "title": "咏古二首有所寄 一"
 },
 {
  "id": 2774,
  "author": "刘禹锡",
  "paragraphs": [
   "寂寥照镜台，遗基古南阳。",
   "真人昔来游，翠凤相随翔。",
   "目成在桑野，志遂贮椒房。",
   "岂无三千女，初心不可忘。"
  ],
  "title": "咏古二首有所寄 二"
 },
 {
  "id": 2775,
  "author": "刘禹锡",
  "paragraphs": [
   "流尘翳明镜，岁久看如漆。",
   "门前负局人，为我一磨拂。",
   "萍开绿池满，晕尽金波溢。",
   "白日照空心，圆光走幽室。",
   "山神妖气沮，野魅真形出。",
   "却思未磨时，瓦砾来唐突。"
  ],
  "title": "磨镜篇"
 },
 {
  "id": 2776,
  "author": "刘禹锡",
  "paragraphs": [
   "将军将秦师，西南奠遐服。",
   "故垒清江上，苍烟晦乔木。",
   "登临直萧辰，周览壮前躅。",
   "堑平陈叶满，墉高秋蔓绿。",
   "废井抽寒菜，毁台生鲁谷。",
   "耕人得古器，宿雨多遗镞。",
   "楚塞郁重叠，蛮溪纷诘曲。",
   "留此数仞基，几人伤远目。"
  ],
  "title": "登司马错古城"
 },
 {
  "id": 2777,
  "author": "刘禹锡",
  "paragraphs": [
   "我本山东人，平生多感慨。",
   "弱冠游咸京，上书金马外。",
   "结交当世贤，驰声溢四塞。",
   "勉修贵及早，狃捷不知退。",
   "锱铢扬芬馨，寻尺招瑕颣。",
   "淹留郢南都，摧颓羽翰碎。",
   "安能咎往事，且欲去沈痗。",
   "吾师得真如，寄在人寰内。",
   "哀我堕名网，有如翾飞辈。",
   "瞳瞳揭智烛，照使出昏昧。",
   "静见玄关启，歆然初心会。",
   "夙尚一何微，今得信可大。",
   "觉路明证入，便门通忏悔。",
   "悟理言自忘，处屯道犹泰。",
   "色身岂吾宝，慧性非形碍。",
   "思此灵山期，未卜何年载。"
  ],
  "title": "谒柱山会禅师"
 },
 {
  "id": 2778,
  "author": "刘禹锡",
  "paragraphs": [
   "寂寂重寂寂，病夫卧秋斋。",
   "夜蛩思幽壁，槁叶鸣空堦。",
   "南国异气候，火旻尚昏霾。",
   "瘴烟跕飞羽，沴气伤百骸。",
   "昨闻凯歌旋，饮至酒如淮。",
   "无战陋丹水，垂仁轻槀街。",
   "清庙既策勋，圆丘俟燔柴。",
   "车书一以混，幽远靡不怀。",
   "逐客憔悴久，故乡云雨乖。",
   "禽鱼各有化，予欲问齐谐。"
  ],
  "title": "卧病闻常山旋师策勋宥过王泽大洽因寄李六侍郎"
 },
 {
  "id": 2779,
  "author": "刘禹锡",
  "paragraphs": [
   "先生见尧心，相与去九有。",
   "斯民既已治，我得安林薮。",
   "道为自然贵，名是无穷寿。",
   "瑶坛在此山，识者常回首。"
  ],
  "title": "善卷坛下作"
 },
 {
  "id": 2780,
  "author": "刘禹锡",
  "paragraphs": [
   "楚乡祝融分，炎火常为虞。",
   "是时直突烟，发自晨炊徒。",
   "盲风扇其威，白昼曛阳鸟。",
   "操绠不暇汲，循墙还避逾。",
   "怒如列缺光，迅与芬轮俱。",
   "联延掩四远，赫弈成洪𬬻。",
   "汹疑云涛翻，飒若鬼神趋。",
   "当前迎惞𨹮，是物同膏腴。",
   "金乌入梵天，赤龙游玄都。",
   "腾烟透窗户，飞焰生栾栌。",
   "火山摧半空，星雨洒中衢。",
   "瑶坛被髹漆，宝树攒珊瑚。",
   "光县与琴焦，旗亭无酒濡。",
   "市人委百货，邑令遗双凫。",
   "余势下隈隩，长熛烘舳舻。",
   "吹焚照水府，炙浪愁天吴。",
   "灾罢云日晚，心惊视听殊。",
   "高灰辨廪庾，黑土连𬮱阇。",
   "众烬合星罗，游氛铄人肤。",
   "厚地藏宿热，遥林呈骤枯。",
   "火德资生人，庸可一日无。",
   "御之失其道，敲石弥天隅。",
   "晋库走龙剑，吴宫伤燕雏。",
   "五行有沴气，先哲垂𬣙谟。",
   "宋郑同日起，时当贤大夫。",
   "无苛自可乐，弭患非所图。",
   "贤守恤人瘼，临烟驻骊驹。",
   "吊场色惨忸，颜失词劬愉。",
   "下令蠲里布，指期轻市租。",
   "闬垣适未立，苫盖自相娱。",
   "山木行剪伐，江泥宜墐途。",
   "邑臣不必曾，何用征越巫。"
  ],
  "title": "武陵观火诗"
 },
 {
  "id": 2781,
  "author": "刘禹锡",
  "paragraphs": [
   "故人博罗尉，遗我山姜花。",
   "采从碧海上，来自谪仙家。",
   "云涛润孤根，阴火照晨葩。",
   "静摇扶桑日，艳对瀛洲霞。",
   "世人爱芳辛，搴撷忘幽遐。",
   "传名入帝里，飞驿辞天涯。",
   "王济本尚味，石崇方鬬奢。",
   "雕盘多不识，绮席乃增华。",
   "驿马损筋骨，贵人滋齿牙。",
   "顾予藜藿士，持此重咨嗟。"
  ],
  "title": "崔元受少府自贬所还遗山姜花以诗答之"
 },
 {
  "id": 2782,
  "author": "刘禹锡",
  "paragraphs": [
   "马踏尘上霜，月明江头路。",
   "行人朝气锐，宿鸟相辞去。",
   "流水隔远村，缦山多红树。",
   "悠悠关塞内，往来无闲步。"
  ],
  "title": "途中早发"
 },
 {
  "id": 2783,
  "author": "刘禹锡",
  "paragraphs": [
   "昔听东武吟，壮年心已悲。",
   "如何今濩落，闻君辛苦辞。",
   "言有穷巷士，弱龄颇尚奇。",
   "读得玄女符，生当事边时。",
   "借名游侠窟，结客幽幷儿。",
   "往来长楸间，能带双鞬驰。",
   "崩腾天宝末，尘暗燕南垂。",
   "爟火入咸阳，诏征神武师。",
   "是时占军幕，插羽扬金羁。",
   "万夫列辕门，观射中戟支。",
   "誓当雪国雠，亲爱从此辞。",
   "中宵倚长剑，起视蚩尤旗。",
   "介马晨萧萧，阵云竟天涯。",
   "阴风猎白草，旗槊光参差。",
   "勇气贯中肠，视身忽如遗。",
   "生擒白马将，虏骑不敢追。",
   "贵臣上战功，名姓随意移。",
   "终岁肌骨苦，他人印累累。",
   "谒者既清宫，诸侯各罢戏。",
   "上将赐甲第，门戟不可窥。",
   "眦血下沾襟，天高问无期。",
   "却寻故乡路，孤影空相随。",
   "行逢里中旧，扑遬昔所嗤。",
   "一言合侯王，腰佩黄金龟。",
   "问我何自苦，可怜真数奇。",
   "迟回顾徒御，得色悬双眉。",
   "翻然悟世途，抚己昧所宜。",
   "田园已芜没，流浪江海湄。",
   "鸷禽毛翮摧，不见翔云姿。",
   "衰容蔽逸气，孑孑无人知。",
   "寂寞草玄徒，长吟下书帷。",
   "为君发哀韵，若扣瑶林枝。",
   "有客识其真，潺湲涕交颐。",
   "饮尔一杯酒，陶然足自怡。"
  ],
  "title": "和董庶中古散调词赠尹果毅"
 },
 {
  "id": 2784,
  "author": "刘禹锡",
  "paragraphs": [
   "东南倚盖卑，维岳资柱石。",
   "前当祝融居，上拂朱鸟翮。",
   "青冥结精气，磅礴宣地脉。",
   "还闻肤寸阴，能致弥天泽。"
  ],
  "title": "望衡山"
 },
 {
  "id": 2785,
  "author": "刘禹锡",
  "paragraphs": [
   "沅江清悠悠，连山郁岑寂。",
   "回流抱绝𪩘，皎镜含虚碧。",
   "昏旦递明媚，烟岚分委积。",
   "香蔓垂绿潭，暴龙照孤碛。",
   "渊明著前志，子骥思远跖。",
   "寂寂无何乡，密尔天地隔。",
   "金行太元岁，渔者偶探赜。",
   "寻花得幽踪，窥洞穿暗隙。",
   "依微闻鸡犬，豁达值阡陌。",
   "居人互将迎，笑语如平昔。",
   "广乐虽交奏，海禽心不怿。",
   "挥手一来归，故溪无处觅。",
   "绵绵五百载，市朝几迁革。",
   "有路在壶中，无人知地脉。",
   "皇家感至道，圣祚自天锡。",
   "金阙传本枝，玉函留宝历。",
   "禁山开秘宇，复户洁灵宅。",
   "蘂检香氛氲，醮坛烟幂幂。",
   "我来尘外躅，莹若朝星析。",
   "崖转对翠屏，水穷留画鹢。",
   "三休俯乔木，千级扳峭壁。",
   "旭日闻撞钟，彩云迎蹑屐。",
   "遂登最高顶，纵目还楚泽。",
   "平湖见草青，远岸连霞赤。",
   "幽寻如梦想，绵思属空阒。",
   "夤缘且忘疲，耽玩近成癖。",
   "清猿伺晓发，瑶草凌寒坼。",
   "祥禽舞葱茏，珠树摇玓𬍛。",
   "羽人顾我笑，劝我税归轭。",
   "霓裳何飘飖，童颜洁白皙。",
   "重岩是藩屏，驯鹿受羁靮。",
   "楼居弥清霄，萝茑成翠帟。",
   "仙翁遗竹杖，王母留桃核。",
   "姹女飞丹砂，青童护金液。",
   "宝气浮鼎耳，神光生剑脊。",
   "虚无天乐来，僁窣鬼兵役。",
   "丹丘肃朝礼，玉札工䌷绎。",
   "枕中淮南方，床下阜乡舄。",
   "明灯坐遥夜，幽籁听淅沥。",
   "因话近世仙，耸然心神惕。",
   "乃言瞿氏子，骨状非凡格。",
   "往事黄先生，群儿多侮剧。",
   "謷然不屑意，元气贮肝膈。",
   "往往游不归，洞中观博弈。",
   "言高未易信，犹复加诃责。",
   "一旦前致辞，自云仙期迫。",
   "言师有道骨，前事常被谪。",
   "如今三山上，名字在真籍。",
   "悠然谢主人，后岁当来觌。",
   "言毕依庭树，如烟去无迹。",
   "观者皆失次，惊追纷络绎。",
   "日暮山径穷，松风自萧槭。",
   "适逢修蛇见，瞋目光激射。",
   "如严三清居，不使恣搜索。",
   "唯余步纲势，八趾在沙砾。",
   "至今东北隅，表以坛上石。",
   "列仙徒有名，世人非目击。",
   "如何庭庑际，白日振飞翮。",
   "洞天岂幽远，得道如咫尺。",
   "一气无死生，三光自迁易。",
   "因思人间世，前路何狭窄。",
   "瞥然此生中，善祝期满百。",
   "大方播群类，秀气肖翕辟。",
   "性静本同和，物牵成阻厄。",
   "是非鬬方寸，荤血昏精魄。",
   "遂令多夭伤，犹喜见斑白。",
   "喧喧车马驰，苒苒桑榆夕。",
   "共安缇绣荣，不悟泥途适。",
   "纷吾本孤贱，世业在逢掖。",
   "九流宗指归，百氏旁捃摭。",
   "公卿偶慰荐，乡曲缪推择。",
   "居安白社贫，至傲玄𫄸辟。",
   "功名希自取，簪组俟扬历。",
   "书府蚤怀铅，射宫曾发的。",
   "起草香生帐，坐曹乌集柏。",
   "赐燕聆箫韶，侍祠阅琮璧。",
   "尝闻履忠信，可以行蛮貊。",
   "自述希古心，忘恃干时画。",
   "巧言忽成锦，苦志徒食蘗。",
   "平地生峰峦，深心有矛戟。",
   "层波一震荡，弱植忽沦溺。",
   "北渚吊灵均，长岑思亭伯。",
   "祸来昧几兆，事去空叹息。",
   "尘累与时深，流年随漏滴。",
   "才能疑木雁，报施迷夷跖。",
   "楚奏絷钟仪，商歌劳宁戚。",
   "禀生非悬解，对镜方感激。",
   "自从婴网罗，每事问龟策。",
   "王正降雷雨，环玦赐迁斥。",
   "倘伏夷平人，誓将依羽客。",
   "买山构精舍，领徒开讲席。",
   "冀无身外忧，自有闲中益。",
   "道芽期日就，尘虑乃冰释。",
   "且欲遗姓名，安能慕竹帛。",
   "长生尚学致，一溉岂虚掷。",
   "芝术资糇粮，烟霞拂巾帻。",
   "黄石履看堕，洪崖肩可拍。",
   "聊复嗟蜉蝣，何烦哀虺蜴。",
   "青囊既深味，琼葩亦屡摘。",
   "纵无西山资，犹免长戚戚。"
  ],
  "title": "游桃源一百韵"
 },
 {
  "id": 2786,
  "author": "刘禹锡",
  "paragraphs": [
   "清晨登天坛，半路逢阴晦。",
   "疾行穿雨过，却立视云背。",
   "白日照其上，风雷走于内。",
   "滉瀁雪海翻，槎牙玉山碎。",
   "蛟龙露鬐鬣，神鬼含变态。",
   "万状互生灭，百音以繁会。",
   "俯观群动静，始觉天宇大。",
   "山顶自晶明，人间已霶霈。",
   "豁然重昏敛，涣若春冰溃。",
   "反照入松门，瀑流飞缟带。",
   "遥光泛物色，余韵吟天籁。",
   "洞府撞仙钟，村墟起夕霭。",
   "却见山下侣，已如迷世代。",
   "问我何处来，我来云雨外。"
  ],
  "title": "客有为余话登天坛遇雨之状因以赋之"
 },
 {
  "id": 2787,
  "author": "刘禹锡",
  "paragraphs": [
   "轻阴迎晓日，霞霁秋江明。",
   "草树含远思，襟怀有余清。",
   "凝睇万象起，郎吟孤愤平。",
   "渚鸿未矫翼，而我已遐征。",
   "因思市朝人，方听晨鸡鸣。",
   "昏昏恋衾枕，安见元气英。",
   "纳爽耳目变，玩奇筋骨轻。",
   "沧洲有奇趣，浩然吾将行。"
  ],
  "title": "秋江早发"
 },
 {
  "id": 2788,
  "author": "刘禹锡",
  "paragraphs": [
   "君言罗浮上，容易见九垠。",
   "渐高元气壮，汹涌来翼身。",
   "夜宿最高峰，瞻望浩无邻。",
   "海黑天宇旷，星辰来逼人。",
   "是时当朏魄，阴物恣腾振。",
   "日光吐鲸背，剑影开龙鳞。",
   "倏若万马驰，旌旗耸奫沦。",
   "又如广乐奏，金石含悲辛。",
   "疑其有巨灵，怪物尽来宾。",
   "阴阳迭用事，乃俾夜作晨。",
   "咿喔天鸡鸣，扶桑色昕昕。",
   "赤波千万里，涌出黄金轮。",
   "下视生物息，霏如隙中尘。",
   "醯鸡仰瓮口，亦谓云汉津。",
   "世人信耳目，方寸度大钧。",
   "安知视听外，怪愕不可陈。",
   "悠悠想大方，此乃杯水滨。",
   "知小天地大，安能识其真。"
  ],
  "title": "有僧言罗浮事因为诗以写之"
 },
 {
  "id": 2789,
  "author": "刘禹锡",
  "paragraphs": [
   "蚤宦阅人事，晚怀生道机。",
   "时从学省出，独望郊园归。",
   "野彴度春水，山花映岩扉。",
   "石头解金章，林下步绿薇。",
   "青松郁成坞，修竹盈尺围。",
   "吟风起天籁，蔽日无炎威。",
   "危径盘羊肠，连甍耸翚飞。",
   "幽谷响樵斧，澄潭环钓矶。",
   "因高见帝城，冠盖扬光辉。",
   "白云难持寄，清韵投所希。",
   "二公如长离，比翼翔太微。",
   "含情谢林壑，酬赠骈珠玑。",
   "顾予久郎潜，愁寂对芳菲。",
   "一闻丘中趣，再抚黄金徽。"
  ],
  "title": "裴祭酒尚书见示春归城南青松坞别墅寄王左丞高侍郎之什命同作"
 },
 {
  "id": 2790,
  "author": "刘禹锡",
  "paragraphs": [
   "有事九龙庙，洁斋梵王祠。",
   "玉箫何时绝，碧树空凉飔。",
   "吏散埃𡏖息，月高庭宇宜。",
   "重城肃穆闭，涧水潺湲时。",
   "人希夜复闲，虑静境亦随。",
   "缅怀断鳌足，凝想乘鸾姿。",
   "朱明盛农节，膏泽方愆期。",
   "瞻言五灵瑞，能救百谷萎。",
   "咿喔晨鸡鸣，阑干斗柄垂。",
   "修容谒神像，注意陈正词。",
   "惊飙起泓泉，若调雷雨师。",
   "黑烟耸鳞甲，洒液如棼丝。",
   "丰隆震天衢，列缺挥火旗。",
   "炎空忽凄紧，高霤悬绠縻。",
   "生物已霶霈，湿云稍离披。",
   "丹霞启南陆，白水含东菑。",
   "熙熙飞走适，蔼蔼草树滋。",
   "浮光动宫观，远思盈川坻。",
   "吴公敏于政，谢守工为诗。",
   "商山有病客，言贺舒庞眉。"
  ],
  "title": "和河南裴尹侍郎宿斋天平寺诣九龙祠祈雨二十韵"
 },
 {
  "id": 2791,
  "author": "刘禹锡",
  "paragraphs": [
   "朗朗鹍鸡弦，华堂夜多思。",
   "帘外雪已深，座中人半醉。",
   "翠蛾发清响，曲尽有余意。",
   "酌我莫忧狂，老来无逸气。"
  ],
  "title": "冬夜宴河中李相公中堂命筝歌送酒"
 },
 {
  "id": 2792,
  "author": "刘禹锡",
  "paragraphs": [
   "忆昨与故人，湘江岸头别。",
   "我马映林嘶，君帆转山灭。",
   "马嘶循古道，帆灭如流电。",
   "千里江蓠春，故人今不见。"
  ],
  "title": "重至衡阳伤柳仪曹"
 },
 {
  "id": 2793,
  "author": "刘禹锡",
  "paragraphs": [
   "邑邑何邑邑，长沙地卑湿。",
   "楼上见春多，花前恨风急。",
   "猿愁肠断叫，鹤病翘趾立。",
   "牛衣独自眠，谁哀仲卿泣。"
  ],
  "title": "谪居悼往二首 一"
 },
 {
  "id": 2794,
  "author": "刘禹锡",
  "paragraphs": [
   "郁郁何郁郁，长安远如日。",
   "终日念乡关，燕来鸿复还。",
   "潘岳岁寒思，屈平憔悴颜。",
   "殷勤望归路，无雨即登山。"
  ],
  "title": "谪居悼往二首 二"
 },
 {
  "id": 2795,
  "author": "刘禹锡",
  "paragraphs": [
   "闻有白太守，抛官归旧谿。",
   "苏州十万户，尽作婴儿啼。",
   "太守驻行舟，阊门草萋萋。",
   "挥袂谢啼者，依然两眉低。",
   "朱户非不崇，我心如重狴。",
   "华池非不清，意在寥廓栖。",
   "夸者窃所怪，贤者默思齐。",
   "我为太守行，题在隐起珪。"
  ],
  "title": "白太守行"
 },
 {
  "id": 2796,
  "author": "刘禹锡",
  "paragraphs": [
   "松间风未起，万叶不自吟。",
   "池上月未来，清辉同夕阴。",
   "宫征不独运，埙篪自相寻。",
   "一从别乐天，诗思日已沈。",
   "吟君洛中作，精绝百炼金。",
   "乃知孤鹤情，月露为知音。",
   "微之从东来，威凤鸣归林。",
   "羡君先相见，一豁平生心。"
  ],
  "title": "乐天寄洛下新诗兼喜微之欲到因以抒怀也"
 },
 {
  "id": 2797,
  "author": "刘禹锡",
  "paragraphs": [
   "今宵帝城月，一望雪相似。",
   "遥想洛阳城，清光正如此。",
   "知君当此夕，亦望镜湖水。",
   "展转相忆心，月明千万里。"
  ],
  "title": "月夜忆乐天兼寄微之"
 },
 {
  "id": 2798,
  "author": "刘禹锡",
  "paragraphs": [
   "水禽渡残月，飞雨洒高城。",
   "华堂对嘉树，帘庑含晓清。",
   "拂镜整危冠，振衣步前楹。",
   "将吏俨成列，簿书纷来萦。",
   "言下辨曲直，笔端破交争。",
   "虚怀询病苦，怀律操剽轻。",
   "阍吏告无事，归来解簪缨。",
   "高帘覆朱阁，忽尔闻调笙。"
  ],
  "title": "早夏郡中书事"
 },
 {
  "id": 2799,
  "author": "刘禹锡",
  "paragraphs": [
   "夜树风韵清，天河云彩轻。",
   "故苑多露草，隔城闻鹤鸣。",
   "摇落从此始，别离含远情。",
   "闻君当是夕，倚瑟吟商声。",
   "外物岂不足，中怀向谁倾。",
   "秋来念归去，同听嵩阳笙。"
  ],
  "title": "酬乐天七月一日夜即事见寄"
 },
 {
  "id": 2800,
  "author": "刘禹锡",
  "paragraphs": [
   "高人必爱竹，寄兴良有以。",
   "峻节可临戎，虚心宜待士。",
   "众芳信妍媚，威凤难栖止。",
   "遂于鼙鼓间，移植东南美。",
   "封以梁国土，浇之浚泉水。",
   "得地色不移，凌空势方起。",
   "新青排故叶，余粉笼疏理。",
   "犹复隔墙藩，何因出尘滓。",
   "兹辰去前蔽，永日劳瞪视。",
   "槭槭林已成，荧荧玉相似。",
   "规摹起心匠，洗涤在颐指。",
   "曲直既了然，孤高何卓尔。",
   "垂梢覆内屏，迸笋侵前戺。",
   "妓席拂云鬓，宾阶荫珠履。",
   "抱琴恣闲玩，执卷堪斜倚。",
   "露下悬明珰，风来韵清征。",
   "坚贞贯四候，标格殊百卉。",
   "岁晚当自知，繁华岂云比。",
   "古诗无赠竹，高唱从此始。",
   "一听清瑶音，峥然长在耳。"
  ],
  "title": "令狐相公见示赠竹二十韵仍命继和"
 },
 {
  "id": 2801,
  "author": "刘禹锡",
  "paragraphs": [
   "雨过远山出，江澄暮霞生。",
   "因浮济川舟，遂作适野行。",
   "郊树映缇骑，水禽避红旌。",
   "田夫捐畚锸，织妇窥柴荆。",
   "古岸夏花发，遥林晚蝉清。",
   "沿洄方玩境，鼓角已登城。",
   "部内有良牧，望中寄深情。",
   "临觞念佳期，泛瑟动离声。",
   "寂寞一病士，夙昔接群英。",
   "多谢谪仙侣，几时还玉京。"
  ],
  "title": "和令狐相公晚泛汉江书怀寄洋州崔侍郎阆州高舍人二曹长"
 },
 {
  "id": 2802,
  "author": "刘禹锡",
  "paragraphs": [
   "帝城宜春入，游人喜意长。",
   "草生季伦谷，花出莫愁坊。",
   "断云发山色，轻风漾水光。",
   "楼前戏马地，树下鬬鸡场。",
   "白头自为侣，绿酒亦满觞。",
   "潘园观种植，谢墅阅池塘。",
   "至闲似隐逸，过老不悲伤。",
   "相问焉功德，银黄游故乡。"
  ],
  "title": "和乐天洛城春齐梁体八韵"
 },
 {
  "id": 2803,
  "author": "刘禹锡",
  "paragraphs": [
   "漠漠复霭霭，半晴将半阴。",
   "春来自何处，无迹日以深。",
   "韶嫩冰后木，轻盈烟际林。",
   "藤生欲有托，柳弱不自任。",
   "花意已含蓄，鸟言尚沈吟。",
   "期君当此时，与我恣追寻。",
   "翻愁烂熳后，春暮却伤心。"
  ],
  "title": "洛中早春赠乐天"
 },
 {
  "id": 2804,
  "author": "刘禹锡",
  "paragraphs": [
   "樱桃千万枝，照耀如雪天。",
   "王孙䜩其下，隔水疑神仙。",
   "宿露发清香，初阳动暄妍。",
   "妖姬满髻插，酒客折枝传。",
   "同此赏芳月，几人有华筵。",
   "杯行勿遽辞，好醉逸三年。"
  ],
  "title": "和乐天䜩李周美中丞宅池上赏樱桃花"
 },
 {
  "id": 2805,
  "author": "刘禹锡",
  "paragraphs": [
   "碧树鸣蝉后，烟云改容光。",
   "瑟然引秋气，芳草日夜黄。",
   "夹道喧古槐，临池思垂杨。",
   "离人下忆泪，志士激刚肠。",
   "昔闻阻山川，今听同匡床。",
   "人情便所遇，音韵岂殊常。",
   "因之比笙竽，送我游醉乡。"
  ],
  "title": "酬乐天闻新蝉见赠"
 },
 {
  "id": 2806,
  "author": "刘禹锡",
  "paragraphs": [
   "暑退人体轻，雨余天色改。",
   "荷珠贯索断，竹粉残妆在。",
   "高僧扫室请，逸客登楼待。",
   "槐柳渐萧疏，闲门少光彩。"
  ],
  "title": "和乐天秋凉闲卧"
 },
 {
  "id": 2807,
  "author": "刘禹锡",
  "paragraphs": [
   "人谁不愿老，老去有谁怜。",
   "身瘦带频减，髪稀冠自偏。",
   "废书缘惜眼，多炙为随年。",
   "经事还谙事，阅人如阅川。",
   "细思皆幸矣，下此便翛然。",
   "莫道桑榆晚，微霞尚满天。"
  ],
  "title": "酬乐天咏老见示"
 },
 {
  "id": 2808,
  "author": "刘禹锡",
  "paragraphs": [
   "弥年不得意，新岁又如何。",
   "念昔同游者，而今有几多。",
   "以闲为自在，将寿补蹉跎。",
   "春色无情故，幽居亦见过。"
  ],
  "title": "岁夜咏怀"
 },
 {
  "id": 2809,
  "author": "刘禹锡",
  "paragraphs": [
   "宫漏夜丁丁，千门闭霜月。",
   "华堂列红烛，丝管静中发。",
   "歌眉低有思，舞体轻无骨。",
   "主人启酡颜，酣畅浃肌髪。",
   "犹思城外客，阡陌不可越。",
   "春意日夕深，此欢无断绝。"
  ],
  "title": "酬牛相公独饮偶醉寓言见示"
 },
 {
  "id": 2810,
  "author": "刘禹锡",
  "paragraphs": [
   "天涯浮云生，争蔽日月光。",
   "穷巷秋风起，先摧兰蕙芳。",
   "万货列旗亭，恣心注明珰。",
   "名高毁所集，言巧智难防。",
   "勿谓行大道，斯须成太行。",
   "莫吟萋兮什，徒使君子伤。"
  ],
  "title": "萋兮吟"
 },
 {
  "id": 2811,
  "author": "刘禹锡",
  "paragraphs": [
   "楚望何苍然，曾澜七百里。",
   "孤城寄远目，一写无穷已。",
   "荡漾浮天盖，四环宣地理。",
   "积涨在三秋，混成非一水。",
   "冬游见清浅，春望多洲沚。",
   "云锦远沙明，风烟青草靡。",
   "火星忽南见，月硖方东迤。",
   "雪波西山来，隐若长城起。",
   "独专朝宗路，驶悍不可止。",
   "支川让其威，蓄缩至南委。",
   "熊武走蛮落，潇湘来奥鄙。",
   "炎蒸动泉源，积潦搜山趾。",
   "归往无旦夕，包含通远迩。",
   "行当白露时，眇视秋光里。",
   "曙色未昭晰，露华遥斐舋。",
   "浩尔神骨清，如观混元始。",
   "北风忽震荡，惊浪迷津涘。",
   "怒激鼓铿訇，蹙成山岿硊。",
   "鹍鹏疑变化，罔象何恢诡。",
   "嘘吸写楼台，腾骧露鬐尾。",
   "景移群动息，波静繁音弭。",
   "明月出中央，青天绝纤滓。",
   "素光淡无际，绿静平如砥。",
   "空影渡鹓鸿，秋声思芦苇。",
   "鲛人弄机杼，贝阙骈红紫。",
   "珠蛤吐玲珑，文鳐翔旖旎。",
   "水乡吴蜀限，地势东南庳。",
   "翼轸粲垂精，衡巫屹环峙。",
   "名雄七泽薮，国辨三苗氏。",
   "唐羿断修虵，荆王惮青兕。",
   "秦狩迹犹在，虞巡路从此。",
   "轩后奏宫商，骚人咏兰芷。",
   "茅岭潜相应，橘洲傍可指。",
   "郭璞验幽经，罗含著前纪。",
   "观津戚里族，按道侯家子。",
   "联袂登高楼，临轩笑相视。",
   "假守亦高卧，墨曹正垂耳。",
   "契阔话凉温，壶觞慰迁徙。",
   "地偏山水秀，客重杯盘侈。",
   "红袖花欲然，银灯昼相似。",
   "兴酣更抵掌，乐极同启齿。",
   "笔锋不能休，藻思一何绮。",
   "伊余负微尚，夙昔惭知己。",
   "出入金马门，交结青云士。",
   "袭芳践兰室，学古游槐市。",
   "策慕宋前军，文师汉中垒。",
   "陋容昧俯仰，孤志无依倚。",
   "卫足不如葵，漏川空叹蚁。",
   "幸逢万物泰，独处穷途否。",
   "锻翮重叠伤，兢魂再三褫。",
   "蘧瑷亦屡化，左丘犹有耻。",
   "桃源访仙宫，薜服祠山鬼。",
   "故人南台旧，一别如弦矢。",
   "今朝会荆峦，斗酒相宴喜。",
   "为余出新什，笑抃随伸纸。",
   "晔若观五色，欢然臻四美。",
   "委曲风涛事，分明穷达旨。",
   "洪韵发华钟，凄音激清征。",
   "羊濬要共和，江淹多杂拟。",
   "徒欲仰高山，焉能追逸轨。",
   "湘洲路四达，巴陵城百雉。",
   "何必颜光禄，留诗张内史。"
  ],
  "title": "韩十八侍御见示岳阳楼别窦司直诗因令属和重以自述故足成六十二韵"
 },
 {
  "id": 2812,
  "author": "刘禹锡",
  "paragraphs": [
   "淮西春草长，淮水逶迤光。",
   "燕入新村落，人耕旧战场。",
   "可怜行春守，立马看斜桑。"
  ],
  "title": "春日寄杨八唐州二首 一"
 },
 {
  "id": 2813,
  "author": "刘禹锡",
  "paragraphs": [
   "漠漠淮上春，莠苗生故垒。",
   "梨花方城路，荻笋萧陂水。",
   "高斋有谪仙，坐啸清风起。"
  ],
  "title": "春日寄杨八唐州二首 二"
 },
 {
  "id": 2814,
  "author": "刘禹锡",
  "paragraphs": [
   "少年为别日，隋宫杨柳阴。",
   "白首相逢处，巴江烟浪深。",
   "使星上三蜀，春雨沾衣襟。",
   "王程促速意，夜语殷勤心。",
   "却归天上去，遗我云间音。"
  ],
  "title": "酬冯十七舍人宿卫赠别五韵"
 },
 {
  "id": 2815,
  "author": "刘禹锡",
  "paragraphs": [
   "风筝吟秋空，不肖指爪声。",
   "高人灵府间，律吕伴咸英。",
   "昔年与兄游，文似马长卿。",
   "今来寄新诗，乃类陶渊明。",
   "磨砻老益智，吟咏闲弥精。",
   "岂非山水乡，荡漾神机清。",
   "渚烟蕙兰动，溪雨虹蜺生。",
   "冯君虚上舍，待余乘兴行。"
  ],
  "title": "酬湖州崔郎中见寄"
 },
 {
  "id": 2816,
  "author": "刘禹锡",
  "paragraphs": [
   "公府想无事，西池秋水清。",
   "去年为狎客，永日奉高情。",
   "况有台上月，如闻云外笙。",
   "不知桑落酒，今岁与谁倾。"
  ],
  "title": "秋日书怀寄河南王尹"
 },
 {
  "id": 2817,
  "author": "刘禹锡",
  "paragraphs": [
   "晓月映宫树，秋光起天津。",
   "凉风稍动叶，宿露未生尘。",
   "星气尚芳丽，旷望感心神。",
   "挥毫成逸韵，开合迟来宾。",
   "摆去将相印，渐为逍遥身。",
   "如招后房宴，却要白头人。"
  ],
  "title": "酬留守牛相公宫城早秋寓言见寄"
 },
 {
  "id": 2818,
  "author": "刘禹锡",
  "paragraphs": [
   "结构得奇势，朱门交碧浔。",
   "外来始一望，写尽平生心。",
   "日轩漾波影，月砌镂松阴。",
   "几度欲归去，回眸情更深。"
  ],
  "title": "海阳十咏 吏隐亭"
 },
 {
  "id": 2819,
  "author": "刘禹锡",
  "paragraphs": [
   "迥破林烟出，俯窥石潭空。",
   "波摇杏梁日，松韵碧窗风。",
   "隔水生别岛，带桥如断虹。",
   "九疑南面事，尽入寸眸中。"
  ],
  "title": "海阳十咏 切云亭"
 },
 {
  "id": 2820,
  "author": "刘禹锡",
  "paragraphs": [
   "芳幄覆云屏，石奁开碧镜。",
   "支流日飞洒，深处自疑莹。",
   "潜去不见迹，清音常满听。",
   "有时病朝酲，来此心神醒。"
  ],
  "title": "海阳十咏 云英潭"
 },
 {
  "id": 2821,
  "author": "刘禹锡",
  "paragraphs": [
   "潇洒青林际，夤缘碧潭隈。",
   "淙流冒石下，轻波触砌回。",
   "香风逼人度，幽花覆水开。",
   "故令无四壁，晴夜月光来。"
  ],
  "title": "海阳十咏 玄览亭"
 },
 {
  "id": 2822,
  "author": "刘禹锡",
  "paragraphs": [
   "楚客忆关中，疏溪想汾水。",
   "萦纡非一曲，意态如千里。",
   "倒影罗文动，微波笑颜起。",
   "君今赐环归，何人承玉趾。"
  ],
  "title": "海阳十咏 裴溪"
 },
 {
  "id": 2823,
  "author": "刘禹锡",
  "paragraphs": [
   "晶晶掷岩端，洁光如可把。",
   "琼枝曲不折，云片晴犹下。",
   "石坚激清响，叶动承余洒。",
   "前时明月中，见是银河泻。"
  ],
  "title": "海阳十咏 飞练瀑"
 },
 {
  "id": 2824,
  "author": "刘禹锡",
  "paragraphs": [
   "潆渟幽壁下，深净如无力。",
   "风起不成文，月来同一色。",
   "地灵草木瘦，人远烟霞逼。",
   "往往疑列仙，围碁在岩侧。"
  ],
  "title": "海阳十咏 蒙池"
 },
 {
  "id": 2825,
  "author": "刘禹锡",
  "paragraphs": [
   "飞流透嵌隙，喷洒如丝棼。",
   "含晕迎初旭，翻光破夕曛。",
   "余波绕石去，碎响隔溪闻。",
   "却望琼沙际，逶迤见脉分。"
  ],
  "title": "海阳十咏 棼丝瀑"
 },
 {
  "id": 2826,
  "author": "刘禹锡",
  "paragraphs": [
   "流水绕双岛，碧溪相并深。",
   "浮花拥曲处，远影落中心。",
   "闲鹭久独立，曝龟惊复沈。",
   "苹风有时起，满谷箫韶音。"
  ],
  "title": "海阳十咏 双溪"
 },
 {
  "id": 2827,
  "author": "刘禹锡",
  "paragraphs": [
   "溅溅漱幽石，注入团圆处。",
   "有如常满杯，承彼清夜露。",
   "岩曲月斜照，林寒春晚煦。",
   "游人不敢触，恐有蛟龙护。"
  ],
  "title": "海阳十咏 月窟"
 },
 {
  "id": 2828,
  "author": "刘禹锡",
  "paragraphs": [
   "武夫何洸洸，衣紫袭绛裳。",
   "借问胡为尔，列校在鹰扬。",
   "依倚将军势，交结少年场。",
   "探丸害公吏，抽刃妒名倡。",
   "家产既不事，顾盼自生光。",
   "酣歌高楼上，袒裼大道傍。",
   "昔为编户人，秉耒甘哺糠。",
   "今来从军乐，跃马饫膏粱。",
   "犹思风尘起，无种取侯王。"
  ],
  "title": "武夫词"
 },
 {
  "id": 2829,
  "author": "刘禹锡",
  "paragraphs": [
   "青林虎丘寺，林际翠微路。",
   "立见山僧来，遥从鸟飞处。",
   "兹峰沦宝玉，千载惟丘墓。",
   "埋剑人空传，凿山龙已去。",
   "扪萝披翳荟，路转夕阴遽。",
   "虎啸崖谷寒，猿鸣松杉暮。",
   "徘徊北楼上，海江穷一顾。",
   "日映千里帆，鸦归万家树。",
   "暂因惬所适，果得捐外虑。",
   "庭暗栖还云，檐香滴甘露。",
   "久迷空寂理，多为声华故。",
   "永欲投此山，余生岂能悮。"
  ],
  "title": "虎丘寺路宴"
 },
 {
  "id": 2830,
  "author": "刘禹锡",
  "paragraphs": [
   "故人日已远，窗下尘满琴。",
   "坐对一撙酒，恨多无力斟。",
   "幕疏萤色迥，露重月华深。",
   "万境与群籁，此时情岂任。"
  ],
  "title": "缺题"
 },
 {
  "id": 2831,
  "author": "刘禹锡",
  "paragraphs": [
   "淮海多夏雨，晓来天始晴。",
   "萧条长风至，千里孤云生。",
   "卑湿久喧浊，搴开偶虚清。",
   "客游广陵郡，晚出临江城。",
   "郊外绿杨阴，江中沙屿明。",
   "归帆翳尽日，去櫂闻遗声。",
   "乡国殊渺漫，羁心目悬旌。",
   "悠然京华意，怅望怀远程。",
   "薄暮大山上，翩翩双鸟征。"
  ],
  "title": "晚步扬子游南塘望沙尾"
 },
 {
  "id": 2832,
  "author": "刘禹锡",
  "paragraphs": [
   "一辞温室树，几见武昌柳。",
   "荀谢年何少，韦平望已久。",
   "种松夹石道，纡组临沙阜。",
   "目览帝王州，心存股肱守。",
   "叶动惊彩翰，波澄见頳首。",
   "晋宋齐梁都，千山万江口。",
   "烟散隋宫出，涛来海门吼。",
   "风俗太伯余，衣冠永嘉后。",
   "江长天作限，山固壤无朽。",
   "自古称佳丽，非贤谁奄有。",
   "八元邦族盛，万石门风厚。",
   "天柱揭东溟，文星照北斗。",
   "高亭一骋望，举酒共为寿。",
   "因赋咏怀诗，远寄同心友。",
   "禁中晨夜直，江左东西偶。",
   "将手握兵符，儒腰盘贵绶。",
   "颁条风有自，立事言无苟。",
   "农野闻让耕，军人不使酒。",
   "用材当构厦，知道宁窥牖。",
   "谁谓青云高，鹏飞终背负。"
  ],
  "title": "和浙西李大夫晚下北固山喜径松成阴怅然怀古偶题临江亭幷浙东元相公所和依本韵"
 },
 {
  "id": 2833,
  "author": "刘禹锡",
  "paragraphs": [
   "博山炯炯吐香雾，红烛引至更衣处。",
   "夜如何其夜漫漫，邻鸡未鸣寒雁度。",
   "庭前雪压松桂丛，廊下点点悬纱笼。",
   "满堂醉客争笑语，嘈囋琵琶青幕中。"
  ],
  "title": "更衣曲"
 },
 {
  "id": 2834,
  "author": "刘禹锡",
  "paragraphs": [
   "渔舟何招招，浮在武陵水。",
   "拖纶掷饵信流去，误入桃源行数里。",
   "清源寻尽花绵绵，踏花觅径至洞前。",
   "洞门苍黑烟雾生，暗行数步逢虚明。",
   "俗人毛骨惊仙子，争来致词何至此。",
   "须臾皆破冰雪颜，笑言委曲问人间。",
   "因嗟隐身来种玉，不知人世如风烛。",
   "筵羞石髓劝客餐，灯𦶟松脂留客宿。",
   "鸡声犬声遥相闻，晓色葱茏开五云。",
   "渔人振衣起出户，满庭无路花纷纷。",
   "翻然恐失乡悬处，一息不肯桃源住。",
   "桃花满溪水似镜，尘心如垢洗不去。",
   "仙家一出寻无踪，至今流水山重重。"
  ],
  "title": "桃源行"
 },
 {
  "id": 2835,
  "author": "刘禹锡",
  "paragraphs": [
   "洞庭秋月生湖心，层波万顷如镕金。",
   "孤轮徐转光不定，游气蒙蒙隔寒镜。",
   "是时白露三秋中，湖平月上天地空。",
   "岳阳楼头暮角绝，荡漾已过君山东。",
   "山城苍苍夜寂寂，水月逶迤绕城白。",
   "荡桨巴童歌竹枝，连樯估客吹羌笛。",
   "势高夜久阴力全，金气肃肃开星躔。",
   "浮云野马归四裔，遥望星斗当中天。",
   "天鸡相呼曙霞出，敛影含光让朝日。",
   "日出喧喧人不闲，夜来清景非人间。"
  ],
  "title": "洞庭秋月行"
 },
 {
  "id": 2836,
  "author": "刘禹锡",
  "paragraphs": [
   "奇峰一见惊魂魄，意想洪罏始开辟。",
   "疑是九龙夭矫欲攀天，忽逢霹雳一声化为石。",
   "不然何至今，悠悠亿万年，气势不死如腾仚。",
   "云含幽兮月添冷，月凝晖兮江漾影。",
   "结根不得要路津，迥秀长在无人境。",
   "轩皇封禅登云亭，大禹会寄临东溟。",
   "乘樏不来广乐绝，独与猿鸟愁青荧。",
   "君不见敬亭之山黄索漠，兀如断岸无棱角。",
   "宣城谢守一首诗，遂使声名齐五岳。",
   "九华山，九华山。",
   "自是造化一尤物，焉能籍甚乎人间。"
  ],
  "title": "九华山歌"
 },
 {
  "id": 2837,
  "author": "刘禹锡",
  "paragraphs": [
   "泰娘家本阊门西，门前绿水环金堤。",
   "有时妆成好天气，走上皋桥折花戏。",
   "风流太守韦尚书，路傍忽见停隼旟。",
   "斗量明珠鸟传意，绀幰迎入专城居。",
   "长鬟如云衣似雾，锦茵罗荐承轻步。",
   "舞学惊鸿水榭春，歌传上客兰堂暮。",
   "从郎西入帝城中，贵游簪组香帘栊。",
   "低鬟缓视抱明月，纤指破拔生胡风。",
   "繁华一旦有消歇，题剑无光履声绝。",
   "洛阳旧宅生草莱，杜陵萧萧松柏哀。",
   "妆奁虫网厚如茧，博山炉侧倾寒灰。",
   "蕲州刺史张公子，白马新到铜驼里。",
   "自言买笑掷黄金，月堕云中从此始。",
   "安知𫛳鸟座隅飞，寂寞旅魂招不归。",
   "秦嘉镜有前时结，韩寿香销故箧衣。",
   "山城少人江水碧，断雁哀猿风雨夕。",
   "朱弦已绝为知音，云鬓未秋私自惜。",
   "举目风烟非旧时，梦寻归路乡多参差。",
   "如何将此千行泪，更洒湘江斑竹枝。"
  ],
  "title": "泰娘歌"
 },
 {
  "id": 2838,
  "author": "刘禹锡",
  "paragraphs": [
   "县门白日无尘土，百姓县前挽鱼罟。",
   "主人引客登大堤，小儿纵观黄犬怒。",
   "鹧鸪惊鸣绕篱落，橘柚垂芳照窗户。",
   "沙平草绿见吏稀，寂历斜阳照县鼓。"
  ],
  "title": "龙阳县歌"
 },
 {
  "id": 2839,
  "author": "刘禹锡",
  "paragraphs": [
   "白日左右浮天潢，朝晡影入东西墙。",
   "昔为儿童在阴戏，当时意小觉日长。",
   "东邻侯家吹笙簧，随阴促促移象床。",
   "西邻田舍乏糟糠，就影汲汲舂黄粱。",
   "因思九州四海外，家家只占墙阴内。",
   "莫言墙阴数尺间，老却主人如等闲。",
   "君看眼前光阴促，中心莫学太行山。"
  ],
  "title": "墙阴歌"
 },
 {
  "id": 2840,
  "author": "刘禹锡",
  "paragraphs": [
   "屯门积日无回飙，沧波不归成踏潮。",
   "轰如鞭矻石且摇，亘空欲驾鼋鼍桥。",
   "惊湍蹙缩悍而骄，大陵高岸失岧嶤。",
   "四边无阻音响调，背负元气掀重霄。",
   "介鲸得性方逍遥，仰鼻嘘吸扬朱翘。",
   "海人狂顾迭相招，罽衣髽首声哓哓。",
   "征南将军登丽谯，赤旗指麾不敢嚣。",
   "翌日风回沴气消，归涛纳纳景昭昭。",
   "乌泥白沙复满海，海色不动如青瑶。"
  ],
  "title": "踏潮歌"
 },
 {
  "id": 2841,
  "author": "刘禹锡",
  "paragraphs": [
   "白鹭儿，最高格。",
   "毛衣新成雪不敌，众禽喧呼独凝寂。",
   "孤眠芊芊草，久立潺潺石。",
   "前山正无云，飞去入遥碧。"
  ],
  "title": "白鹭儿"
 },
 {
  "id": 2842,
  "author": "刘禹锡",
  "paragraphs": [
   "胡尘昔起蓟北门，河南地属平卢军。",
   "貂裘代马绕东岳，峄阳孤桐削为角。",
   "地形十二虏意骄，恩泽含容历四朝。",
   "鲁人皆解带弓箭，齐人不复闻箫韶。",
   "今朝天子圣神武，手握玄符平九土。",
   "初哀狂童袭故事，文告不来方振怒。",
   "去秋诏下诛东平，官军四合犹婴城。",
   "春来群乌噪且惊，气如坏山堕其庭。",
   "牙门大将有刘生，夜半射落欃枪星。",
   "帐中虏血流满地，门外三军舞连臂。",
   "驿骑函首过黄河，城中无贼天气和。",
   "朝廷侍郎来慰抚，耕夫满野行人歌。"
  ],
  "title": "平齐行二首 一"
 },
 {
  "id": 2843,
  "author": "刘禹锡",
  "paragraphs": [
   "泰山沈寇六十年，旅祭不享生愁烟。",
   "今逢圣君欲封禅，神使阴兵来阻战。",
   "妖氛扫尽河水清，日观杲杲卿云见。",
   "开元黄帝东封时，百神受职争奔驰。",
   "千钧猛簴顺流下，洪波涵淡浮熊罴。",
   "侍臣燕公秉文笔，玉检告天无愧词。",
   "当今睿孙承圣祖，岳神望幸河宗舞。",
   "青门大道属车尘，共待葳蕤翠华举。"
  ],
  "title": "平齐行二首 二"
 },
 {
  "id": 2844,
  "author": "刘禹锡",
  "paragraphs": [
   "裴生久在风尘里，气劲言高少知己。",
   "注书曾学郑司农，历国多于孔夫子。",
   "往年访我到连州，无穷绝境终日游。",
   "登山雨中试蜡屐，入洞夏里披貂裘。",
   "白帝城边又相遇，敛翼三年不飞去。",
   "忽然结束如秋蓬，自称对策明光宫。",
   "人言策中说何事，掉头不答看飞鸿。",
   "彤庭翠松迎晓日，凤衔金榜云间出。",
   "中贵腰鞭立倾酒，宰臣委佩观摇笔。",
   "古称射策如弯弧，一发偶中何时无。",
   "由来草泽无忌讳，努力满挽当亨衢。",
   "忆得当年识君处，嘉禾驿后联墙住。",
   "垂钩钓得王馀鱼，踏芳共登苏小墓。",
   "此事今同梦想间，相看一笑且开颜。",
   "老大希逢旧邻里，为君扶病到方山。"
  ],
  "title": "送裴处士应制举诗"
 },
 {
  "id": 2845,
  "author": "刘禹锡",
  "paragraphs": [
   "开元天子万事足，唯惜当时光景促。",
   "三乡陌上望仙山，归作霓裳羽衣曲。",
   "仙心从此在瑶池，三清八景相追随。",
   "天上忽乘白云去，世间空有秋风词。"
  ],
  "title": "三乡驿楼伏睹玄宗望女几山诗小臣斐然有感"
 },
 {
  "id": 2846,
  "author": "刘禹锡",
  "paragraphs": [
   "城西簇簇三叛族，叛者为谁蔡吴蜀。",
   "中使提刀出禁来，九衢车马轰如雷。",
   "临刑与酒杯未覆，雠家白官先请肉。",
   "守吏能然董卓脐，饥乌来觇桓玄目。",
   "城西人散泰阶平，雨洗血痕春草生。"
  ],
  "title": "城西行"
 },
 {
  "id": 2847,
  "author": "刘禹锡",
  "paragraphs": [
   "武昌老人七十余，手把庾令相问书。",
   "自言少小学吹笛，早事曹王曾赏激。",
   "往年镇戍到蕲州，楚山萧萧笛竹秋。",
   "当时买材恣搜索，典却身上乌貂裘。",
   "古苔苍苍封老节，石上孤生饱风雪。",
   "商声五音随指发，水中龙应行云绝。",
   "曾将黄鹤楼上吹，一声占尽秋江月。",
   "如今老去语尤迟，音韵高低耳不知。",
   "气力已微心尚在，时时一曲梦中吹。"
  ],
  "title": "武昌老人说笛歌"
 },
 {
  "id": 2848,
  "author": "刘禹锡",
  "paragraphs": [
   "山僧后檐茶数丛，春来映竹抽新茸。",
   "宛然为客振衣起，自傍芳丛摘鹰觜。",
   "斯须炒成满室香，便酌砌下金沙水。",
   "骤雨松声入鼎来，白云满碗花俳徊。",
   "悠扬喷鼻宿酲散，清峭彻骨烦襟开。",
   "阳崖阴岭各殊气，未若竹下莓苔地。",
   "炎帝虽尝未解煎，桐君有箓那知味。",
   "新芽连拳半未舒，自摘至煎俄顷余。",
   "木兰沾露香微似，瑶草临波色不如。",
   "僧言灵味宜幽寂，采采翘英为嘉客。",
   "不辞缄封寄郡斋，砖井铜炉损标格。",
   "何况蒙山顾渚春，白泥赤印走风尘。",
   "欲知花乳清泠味，须是眠云跂石人。"
  ],
  "title": "西山兰若试茶歌"
 },
 {
  "id": 2849,
  "author": "刘禹锡",
  "paragraphs": [
   "沈沈夏夜兰堂开，飞蚊伺暗声如雷。",
   "嘈然歘起初骇听，殷殷若自南山来。",
   "喧腾鼓舞喜昏黑，昧者不分听者惑。",
   "露花滴沥月上天，利觜迎人著不得。",
   "我躯七尺尔如芒，我孤尔众能我伤。",
   "天生有时不可遏，为尔设幄潜匡床。",
   "清商一来秋日晓，羞尔微形饲丹鸟。"
  ],
  "title": "聚蚊谣"
 },
 {
  "id": 2850,
  "author": "刘禹锡",
  "paragraphs": [
   "晓星寥落春云低，初闻百舌间关啼。",
   "花树满空迷处所，摇动繁英坠红雨。",
   "笙簧百啭音韵多，黄鹂吞声燕无语。",
   "东方朝日迟迟升，迎风弄景如自矜。",
   "数声不尽又飞去，何许相逢绿杨路。",
   "绵蛮宛转似娱人，一心百舌何纷纷。",
   "酡颜侠少停歌听，坠珥妖姬和睡闻。",
   "可怜光景何时尽，谁能低回避鹰隼。",
   "廷尉张罗自不关，潘郎挟弹无情损。",
   "天生羽族尔何微，舌端万变乘春晖。",
   "南方朱鸟一朝见，索漠无言蒿下飞。"
  ],
  "title": "百舌吟"
 },
 {
  "id": 2851,
  "author": "刘禹锡",
  "paragraphs": [
   "鸢飞杳杳青云里，鸢鸣萧萧风四起。",
   "旗尾飘扬势渐高，箭头砉划声相似。",
   "长空悠悠霁日悬，六翮不动凝风烟。",
   "游鹍翔雁出其下，庆云清景相回旋。",
   "忽闻饥乌一噪聚，瞥下云中争腐鼠。",
   "腾音砺吻相喧呼，仰天大吓疑鹓鶵。",
   "畏人避犬投高处，俛啄无声犹屡顾。",
   "青鸟自爱玉山禾，仙禽徒贵华亭露。",
   "朴遬危巢向暮时，毰毸饱腹蹲枯枝。",
   "游童挟弹一麾肘，臆碎羽分人不悲。",
   "天生众禽各有类，威凤文章在仁义。",
   "鹰隼仪形蝼蚁心，虽能戾天何足贵。"
  ],
  "title": "飞鸢操"
 },
 {
  "id": 2852,
  "author": "刘禹锡",
  "paragraphs": [
   "汉陵秦苑遥苍苍，陈根腐叶秋萤光。",
   "夜空寥寂金气净，千门九陌飞悠扬。",
   "纷纶晖映互明灭，金炉星喷镫花发。",
   "露华洗濯清风吹，低昂不定招摇垂。",
   "高丽罘罳照蛛网，斜历璇题舞罗幌。",
   "曝衣楼上拂香裙，承露台前转仙掌。",
   "槐市诸生夜读书，北窗分明辨鲁鱼。",
   "行子东山起征思，中郎骑省悲秋气。",
   "铜雀人归自入帘，长门帐开来照泪。",
   "谁言向晦常自明，儿童走步娇女争。",
   "天生有光非自衒，远近低昂暗中见。",
   "撮蚊妖鸟亦夜起，翅如车轮而已矣。"
  ],
  "title": "秋萤引"
 },
 {
  "id": 2853,
  "author": "刘禹锡",
  "paragraphs": [
   "沅江五月平堤流，邑人相将浮彩舟。",
   "灵均何年歌已矣，哀谣振檝从此起。",
   "杨桴击节雷阗阗，乱流齐进声轰然。",
   "蛟龙得雨鬐鬛动，䗖𬟽饮河形影联。",
   "刺史临流褰翠帏，揭竿命爵分雄雌。",
   "先鸣余勇争鼓舞，未至衔枚颜色沮。",
   "百胜本自有前期，一飞由来无定所。",
   "风俗如狂重此时，纵观云委江之湄。",
   "彩旗夹岸照蛟室，罗袜凌波呈水嬉。",
   "曲终人散空愁暮，招屈亭前水东注。"
  ],
  "title": "竞渡曲"
 },
 {
  "id": 2854,
  "author": "刘禹锡",
  "paragraphs": [
   "吟君遗我百篇诗，使我独坐形神驰。",
   "玉琴清夜人不语，琪树春朝风正吹。",
   "郢人斤斵无痕迹，仙人衣裳弃刀尺。",
   "世人方内欲相寻，行尽四维无处觅。"
  ],
  "title": "翰林白二十二学士见寄诗一百篇因以答贶"
 },
 {
  "id": 2855,
  "author": "刘禹锡",
  "paragraphs": [
   "忆春草，处处多情洛阳道。",
   "金谷园中见日迟，铜驼陌上迎风早。",
   "河南大尹频出难，只得池塘十步看。",
   "府门闭后满街月，几处游人草头歇。",
   "馆娃宫外姑苏台，郁郁芊芊拨不开。",
   "无风自偃君知否，西子裙裾曾拂来。"
  ],
  "title": "忆春草"
 },
 {
  "id": 2856,
  "author": "刘禹锡",
  "paragraphs": [
   "报白君，别来已渡江南春。",
   "江南春色何处好，燕子双飞故官道。",
   "春城三百七十桥，夹岸朱楼隔柳条。",
   "丫头小儿荡画桨，长袂女郎簪翠翘。",
   "郡斋北轩卷罗幕，碧池逶迤绕画阁。",
   "池边绿竹桃李花，花下舞筵铺彩霞。",
   "吴娃足情言语黠，越客有酒巾冠斜。",
   "坐中皆言白太守，不负风光向杯酒。",
   "酒酣襞笺飞逸韵，至今传在人人口。",
   "报白君，相思空望嵩丘云。",
   "其奈钱塘苏小小，忆君泪点石榴裙。"
  ],
  "title": "乐天寄忆旧游因作报白君以答"
 },
 {
  "id": 2857,
  "author": "刘禹锡",
  "paragraphs": [
   "一言一顾重，重何如。",
   "今日陪游清洛苑，昔年别入承明庐。"
  ],
  "title": "两如何诗谢裴令公赠别二首 一"
 },
 {
  "id": 2858,
  "author": "刘禹锡",
  "paragraphs": [
   "一东一西别，别何如。",
   "终期大冶再熔炼，愿托扶摇翔碧虚。"
  ],
  "title": "两如何诗谢裴令公赠别二首 二"
 },
 {
  "id": 2859,
  "author": "刘禹锡",
  "paragraphs": [
   "湘西古刹双蹲蹲，群峰朝拱如骏奔。",
   "青松步障深五里，龙宫黯黯神为阍。",
   "高殿呀然压苍𪩘，俯瞰长江疑欲吞。",
   "橘洲泛浮金实动，水郭缭绕朱楼骞。",
   "语余百响入天籁，众奇引步轻翩翻。",
   "泉清石布博棋子，萝密鸟韵如簧言。",
   "回廊架险高且曲，新径穿林明复昏。",
   "浅流忽浊山兽过，古木半空天火痕。",
   "星使双飞出禁垣，元侯饯之游石门。",
   "紫髯翼从红袖舞，竹风松雪香温黁。",
   "远持清琐照巫峡，一戛惊断三声猿。",
   "灵山会中身不预，吟想峭绝愁精魂。",
   "恨无黄金千万饼，布地买取为丘园。"
  ],
  "title": "唐侍御寄游道林岳麓二寺诗幷沈中丞姚员外所和见征继作"
 },
 {
  "id": 2860,
  "author": "刘禹锡",
  "paragraphs": [
   "长安旧游四十载，鄂渚一别十四年。",
   "后来富贵已零落，岁寒松柏犹依然。",
   "初逢贞元尚文主，云阙天池共翔舞。",
   "相看却数六朝臣，屈指如今无四五。",
   "夷门天下之咽喉，昔时往往生疮疣。",
   "联翩旧相来镇压，四海吐纳皆通流。",
   "久别凡经几多事，何由说得平生意。",
   "千思万虑尽如空，一笑一言真可贵。",
   "世间何事最殷勤，白头将相逢故人。",
   "功成名遂会归老，请问东山为近邻。"
  ],
  "title": "将赴汝州途出浚下留辞李相公"
 },
 {
  "id": 2861,
  "author": "刘禹锡",
  "paragraphs": [
   "蔡州城中众心死，妖星夜落照壕水。",
   "汉家飞将下天来，马棰一挥门洞开。",
   "贼徒崩腾望旗拜，有若群蛰惊春雷。",
   "狂童面缚登槛车，太白夭矫垂捷书。",
   "相公从容来镇抚，常侍郊迎负文弩。",
   "四人归业闾里闲，小儿跳浪健儿舞。"
  ],
  "title": "平蔡州三首 一"
 },
 {
  "id": 2862,
  "author": "刘禹锡",
  "paragraphs": [
   "汝南晨鸡喔喔鸣，城头鼓角音和平。",
   "路傍老人忆旧事，相与感激皆涕零。",
   "老人收泣前致辞，官军入城人不知。",
   "忽惊元和十二载，重见天宝承平时。"
  ],
  "title": "平蔡州三首 二"
 },
 {
  "id": 2863,
  "author": "刘禹锡",
  "paragraphs": [
   "九衢车马浑浑流，使臣来献淮西囚。",
   "四夷闻风失匕箸，天子受贺登高楼。",
   "妖童擢髪不足数，血污城西一抔土。",
   "南峰无火楚泽闲，夜行不锁穆陵关。",
   "策勋礼毕天下泰，猛士按剑看恒山。"
  ],
  "title": "平蔡州三首 三"
 },
 {
  "id": 2864,
  "author": "刘禹锡",
  "paragraphs": [
   "释子道成神气闲，住持曾上清凉山。",
   "晴空礼拜见真像，金毛五髻卿云间。",
   "西游长安隶僧籍，本寺门前曲江碧。",
   "松间白月照宝书，竹下香泉洒瑶席。",
   "前时学得经论成，奔驰象马开禅扃。",
   "高筵谈柄一麾拂，讲下门徒如醉醒。",
   "旧闻南方多长老，次第来入荆门道。",
   "荆州本自重弥天，南朝塔庙犹依然。",
   "宴坐东阳枯树下，经行居止故台边。",
   "忽忆遗民社中客，为我衡阳驻飞锡。",
   "讲罢同寻相鹤经，闲来共蜡登山屐。",
   "一旦扬眉望沃州，自言王谢许同游。",
   "凭将杂拟三十首，寄与江南汤慧休。"
  ],
  "title": "送僧仲剬东游兼寄呈灵澈上人"
 },
 {
  "id": 2865,
  "author": "刘禹锡",
  "paragraphs": [
   "长沙男子东林师，闲读艺经工弈棋。",
   "有时凝思如入定，暗覆一局谁能知。",
   "今年访予来小桂，方袍袖中贮新势。",
   "山人无事秋日长，白昼懵懵眠匡床。",
   "因君临局看鬬智，不觉迟景沈西墙。",
   "自从仙人遇樵子，直到开元王长史。",
   "前身后身付余习，百变千化无穷已。",
   "初疑磊落曙天星，次见搏击三秋兵。",
   "雁行布陈众未晓，虎穴得子人皆惊。",
   "行尽三湘不逢敌，终日饶人损机格。",
   "自言台阁有知音，悠然远起西游心。",
   "商山夏木阴寂寂，好处俳徊驻飞锡。",
   "忽思争道画平沙，独笑无言心有适。",
   "蔼蔼京城在九天，贵游豪士足华筵。",
   "此时一行出人意，赌取声名不要钱。"
  ],
  "title": "观棋歌送儇师西游"
 },
 {
  "id": 2866,
  "author": "刘禹锡",
  "paragraphs": [
   "越山有鸟翔寥廓，嗉中天绶光若若。",
   "越人偶见而奇之，因名吐绶江南知。",
   "四明天姥神仙地，朱鸟星精钟异气。",
   "赤玉雕成彪炳毛，红绡翦出玲珑翅。",
   "湖烟始开山日高，迎风吐绶盘花绦。",
   "临波似染琅琊草，映叶疑开阿母桃。",
   "花红草绿人间事，未若灵禽自然贵。",
   "鹤吐明珠暂报恩，鹊衔金印空为瑞。",
   "春和秋霁野花开，玩景寻芳处处来。",
   "翠幕雕笼非所慕，珠丸柘弹莫相猜。",
   "栖月啼烟凌缥缈，高林先见金霞晓。",
   "三山仙路寄遥情，刷羽扬翘欲上征。",
   "不学碧鸡依井络，愿随青鸟向层城。",
   "太液池中有黄鹄，怜君长向高枝宿。",
   "如何一借羊角风，来听箫韶九成曲。"
  ],
  "title": "吐绶鸟词"
 },
 {
  "id": 2867,
  "author": "刘禹锡",
  "paragraphs": [
   "尘中见月心亦闲，况是清秋仙府间。",
   "凝光悠悠寒露坠，此时立在最高山。",
   "碧虚无云风不起，山上长松山下水。",
   "群动翛然一顾中，天高地平千万里。",
   "少君引我升玉坛，礼空遥请真仙官。",
   "云𫐌欲下星斗动，天乐一声肌骨寒。",
   "金霞昕昕渐东上，轮欹影促犹频望。",
   "绝景良时难再幷，他年此日应惆怅。"
  ],
  "title": "八月十五日夜桃源玩月"
 },
 {
  "id": 2868,
  "author": "刘禹锡",
  "paragraphs": [
   "禅客学禅兼学文，出山初似无心云。",
   "从风卷舒来何处，缭绕巴山不得去。",
   "山州古寺好闲居，读尽龙王宫里书。",
   "使君滩头拣石砚，白帝城边寻野蔬。",
   "忽然登高心瞥起，又欲浮杯信流水。",
   "烟波浩淼鱼鸟情，东去三千三百里。",
   "荆门峡断无盘涡，湘平汉阔清光多。",
   "庐山雾开见瀑布，江西月净闻渔歌。",
   "钟陵八郡多名守，半是西方社中友。",
   "与师相见便谈空，想得高斋狮子吼。"
  ],
  "title": "送鸿举游江[西]"
 },
 {
  "id": 2869,
  "author": "刘禹锡",
  "paragraphs": [
   "白马湖平秋日光，紫菱如锦彩鸳翔。",
   "荡舟游女满中央，采菱不顾马上郎。",
   "争多逐胜纷相向，时转兰桡破轻浪。",
   "长鬟弱袂动参差，钗影钏文浮荡漾。",
   "笑语哇咬顾晚晖，蓼花缘岸扣舷归。",
   "归来共到市桥步，野蔓系船萍满衣。",
   "家家竹楼临广陌，下有连樯多估客。",
   "携觞荐芰夜经过，醉踏大堤相应歌。",
   "屈平祠下沅江水，月照寒波白烟起。",
   "一曲南音此地闻，长安北望三千里。"
  ],
  "title": "采菱行"
 },
 {
  "id": 2870,
  "author": "刘禹锡",
  "paragraphs": [
   "脱屣将相守冲谦，唯于山水独不廉。",
   "枕伊背洛得胜地，鸣皋少室来轩檐。",
   "相形面势默指画，言下变化随顾瞻。",
   "清池曲榭人所致，野趣幽芳天与添。",
   "有时转入潭岛间，珍木如幄藤为帘。",
   "忽然便有江湖思，沙砾平浅草纤纤。",
   "怪石钓出太湖底，珠树移自天台尖。",
   "崇兰迎风绿泛艳，坼莲含露红𧞋襜。",
   "修廊架空远岫入，弱柳覆槛流波沾。",
   "渚蒲抽芽剑脊动，岸荻迸笋锥头铦。",
   "携觞命侣极永日，此会虽数心无厌。",
   "人皆置庄身不到，富贵难与逍遥兼。",
   "唯公出处得自在，决就放旷辞炎炎。",
   "座宾尽欢恣谈谑，愧我掉头还奋髯。",
   "能令商于多病客，亦觉自适非沈潜。"
  ],
  "title": "和牛相公溪醉歌见寄"
 },
 {
  "id": 2871,
  "author": "刘禹锡",
  "paragraphs": [
   "海门双青暮烟歇，万顷金波涌明月。",
   "侯家小儿能觱篥，对此清光天性发。",
   "长江凝练树无风，浏栗一声霄汉中。",
   "涵胡画角怨边草，萧瑟清蝉吟野丛。",
   "冲融顿挫心使指，雄吼如风转如水。",
   "思妇多情珠泪垂，仙禽欲舞双翅起。",
   "郡人寂听衣满霜，江城月斜楼影长。",
   "才惊指下繁韵息，已见树杪明星光。",
   "谢公高斋吟激楚，恋阙心同在羁旅。",
   "一奏荆人白雪歌，如闻雒客扶风邬。",
   "吴门水驿按山阴，文字殷勤寄意深。",
   "欲识阳陶能绝处，少年荣贵道伤心。"
  ],
  "title": "和浙西李大夫霜夜对月听小童吹觱篥歌依本韵"
 },
 {
  "id": 2872,
  "author": "刘禹锡",
  "paragraphs": [
   "水，至清，尽美。",
   "从一勺，至千里。",
   "利人利物，时行时止。",
   "道性净皆然，交情淡如此。",
   "君游金谷堤上，我在石渠署里。",
   "两心相忆似流波，潺湲日夜无穷已。"
  ],
  "title": "叹水别白二十二"
 },
 {
  "id": 2873,
  "author": "刘禹锡",
  "paragraphs": [
   "莺，能语，多情。",
   "春将半，天欲明。",
   "始逢南陌，复集东城。",
   "林疏时见影，花密但闻声。",
   "营中缘催短笛，楼上来定哀筝。",
   "千门万户垂杨里，百转如簧烟景晴。"
  ],
  "title": "同留守王仆射各赋春中一物从一韵至七"
 },
 {
  "id": 2874,
  "author": "刘禹锡",
  "paragraphs": [
   "生于碛礰善驰走，万里南来困丘阜。",
   "青菰寒菽非适口，病闻北风犹举首。",
   "金台已平骨空朽，投之龙渊从尔友。"
  ],
  "title": "伤我马词"
 },
 {
  "id": 2875,
  "author": "刘禹锡",
  "paragraphs": [
   "湘水流，湘水流，九疑云物至今愁。",
   "君问二妃何处所，零陵香草雨中收。"
  ],
  "title": "清湘词二首 一"
 },
 {
  "id": 2876,
  "author": "刘禹锡",
  "paragraphs": [
   "斑竹枝，斑竹枝，泪痕点点寄相思。",
   "楚客欲闻瑶瑟怨，潇湘深夜月明时。"
  ],
  "title": "清湘词二首 二"
 },
 {
  "id": 2877,
  "author": "刘禹锡",
  "paragraphs": [
   "春去也，多谢洛城人。",
   "弱柳从风疑举袂，丛兰裛露似沾巾，独坐亦含嚬。"
  ],
  "title": "和乐天春词依忆江南曲拍为句 一"
 },
 {
  "id": 2878,
  "author": "刘禹锡",
  "paragraphs": [
   "春过也，笑惜艳阳年。",
   "犹有桃花流水上，无辞竹叶醉樽前，惟待见青天。"
  ],
  "title": "和乐天春词依忆江南曲拍为句 二"
 },
 {
  "id": 2879,
  "author": "刘禹锡",
  "paragraphs": [
   "秩秩泽宫，有的维鹄。",
   "祁祁庶士，于以干禄。"
  ],
  "title": "泽宫诗 一"
 },
 {
  "id": 2880,
  "author": "刘禹锡",
  "paragraphs": [
   "彼鹄斯微，若止若翔。",
   "千里之差，起于毫芒。"
  ],
  "title": "泽宫诗 二"
 },
 {
  "id": 2881,
  "author": "刘禹锡",
  "paragraphs": [
   "我矢既直，我弓既良。",
   "依于高墉，因我不臧。"
  ],
  "title": "泽宫诗 三"
 },
 {
  "id": 2882,
  "author": "刘禹锡",
  "paragraphs": [
   "高墉伊何，维器与时。",
   "视之以心，谁谓鹄微。"
  ],
  "title": "泽宫诗 四"
 },
 {
  "id": 2883,
  "author": "刘禹锡",
  "paragraphs": [
   "已嗟别离太远，更被光阴苦催。",
   "吴苑燕辞人去，汾川雁带书来。",
   "愁吟月落犹望，忆梦天明未回。",
   "今日便令歌者，唱兄诗送一杯。"
  ],
  "title": "酬令狐相公六言见寄"
 },
 {
  "id": 2884,
  "author": "刘禹锡",
  "paragraphs": [
   "北固山边波浪，东都城里风尘。",
   "世事不同心事，新人何似故人。"
  ],
  "title": "荅乐天临都驿见赠"
 },
 {
  "id": 2885,
  "author": "刘禹锡",
  "paragraphs": [
   "一政政官轧轧，一年年老骎骎。",
   "身外名何足算，别来诗且同吟。"
  ],
  "title": "再赠乐天"
 },
 {
  "id": 2886,
  "author": "刘禹锡",
  "paragraphs": [
   "十年毛羽催颓，一旦天书召回。",
   "看看瓜时欲到，故侯也好归来。"
  ],
  "title": "酬杨侍郎凭见寄"
 },
 {
  "id": 2887,
  "author": "刘禹锡",
  "paragraphs": [
   "为问游春侣，春情何处寻。",
   "花含欲语意，草有鬬生心。",
   "雨频催发色，云轻不作阴。",
   "纵令无月夜，芳兴暗中深。"
  ],
  "title": "春有情篇"
 },
 {
  "id": 2888,
  "author": "刘禹锡",
  "paragraphs": [
   "河鼓灵旗动，嫦娥破镜斜。",
   "满空天是幕，徐转斗为车。",
   "机罢犹安石，桥成不碍槎。",
   "谁知观津女，竟夕望云涯。"
  ],
  "title": "七夕二首 一"
 },
 {
  "id": 2889,
  "author": "刘禹锡",
  "paragraphs": [
   "天衢启云帐，神驭上星桥。",
   "初喜渡河汉，频惊转斗杓。",
   "余霞张锦幛，轻电闪红绡。",
   "非是人间世，还悲后会遥。"
  ],
  "title": "七夕二首 二"
 },
 {
  "id": 2890,
  "author": "刘禹锡",
  "paragraphs": [
   "边马萧萧鸣，边风满碛生。",
   "暗添弓箭力，斗上鼓鼙声。",
   "袭月寒晕起，吹云阴阵成。",
   "将军占气候，出号夜翻营。"
  ],
  "title": "边风行"
 },
 {
  "id": 2891,
  "author": "刘禹锡",
  "paragraphs": [
   "霜简映金章，相辉同舍郎。",
   "天威巡虎落，星使出鸳行。",
   "尊俎成全策，京坻阅见粮。",
   "归来虏尘灭，画地奏明光。"
  ],
  "title": "送工部萧郎中刑部李郎中并以本官兼中丞分命充京西京北覆粮使"
 },
 {
  "id": 2892,
  "author": "刘禹锡",
  "paragraphs": [
   "兄弟尽鸳鸾，归心切问安。",
   "贪荣五彩服，遂挂两梁冠。",
   "侍膳曾调鼎，循陔更握兰。",
   "从今别君后，长忆德星看。"
  ],
  "title": "送太常萧博士弃官归养赴东都"
 },
 {
  "id": 2893,
  "author": "刘禹锡",
  "paragraphs": [
   "祖帐临周道，前旌指晋城。",
   "午桥群吏散，亥字老人迎。",
   "诗酒同行乐，别离方见情。",
   "从此洛阳社，吟咏属书生。"
  ],
  "title": "送河南皇甫少尹赴绛州"
 },
 {
  "id": 2894,
  "author": "刘禹锡",
  "paragraphs": [
   "束简下延阁，买符驱短辕。",
   "同人惜分袂，结念醉芳樽。",
   "切切别弦急，萧萧征骑烦。",
   "临岐无限意，相视却忘言。"
  ],
  "title": "发华州留别张侍御"
 },
 {
  "id": 2895,
  "author": "刘禹锡",
  "paragraphs": [
   "洛阳天坛上，依稀似玉京。",
   "夜分先见日，月静远闻笙。",
   "云路将鸡犬，丹台有姓名。",
   "古来成道者，兄弟亦同行。"
  ],
  "title": "奉送家兄归王屋山隐居二首 一"
 },
 {
  "id": 2896,
  "author": "刘禹锡",
  "paragraphs": [
   "春来山事好，归去亦逍遥。",
   "水净苔莎色，露香芝术苗。",
   "登台吸瑞景，飞步翼神飙。",
   "愿荐埙篪曲，相将学玉箫。"
  ],
  "title": "奉送家兄归王屋山隐居二首 二"
 },
 {
  "id": 2897,
  "author": "刘禹锡",
  "paragraphs": [
   "翩翩马上郎，驱传渡三湘。",
   "橘树沙洲暗，松醪酒肆香。",
   "素风传竹帛，高价聘琳琅。",
   "楚水多兰芷，何人事搴芳。"
  ],
  "title": "送王师鲁协律赴湖南使幕"
 },
 {
  "id": 2898,
  "author": "刘禹锡",
  "paragraphs": [
   "绿树满褒斜，西南蜀路赊。",
   "驿门临白草，县道入黄花。",
   "相府开油幕，门生逐绛纱。",
   "行看布政后，还从入京华。"
  ],
  "title": "送赵中丞自司金郎转官参山南令狐仆射幕府"
 },
 {
  "id": 2899,
  "author": "刘禹锡",
  "paragraphs": [
   "世业嵩山隐，云深无四邻。",
   "药炉烧姹女，酒瓮贮贤人。",
   "晚日华阴雾，秋风函谷尘。",
   "送君从此去，铃阁少谈宾。"
  ],
  "title": "送卢处士归嵩山别业"
 },
 {
  "id": 2900,
  "author": "刘禹锡",
  "paragraphs": [
   "绿野芳城路，残春柳絮飞。",
   "风鸣骕骦马，日照老莱衣。",
   "洛苑鱼书至，江村雁户归。",
   "相思望淮水，双鲤不应稀。"
  ],
  "title": "洛中送崔司业使君扶侍赴唐州"
 },
 {
  "id": 2901,
  "author": "刘禹锡",
  "paragraphs": [
   "谁怜相门子，不语望秋山。",
   "生长绮纨内，辛勤笔砚间。",
   "荣亲在名字，好学弃官班。",
   "伫俟明年桂，高堂开笑颜。"
  ],
  "title": "送李友路秀才赴举"
 },
 {
  "id": 2902,
  "author": "刘禹锡",
  "paragraphs": [
   "衔命出尚书，新恩换使车。",
   "汉庭无右者，梁苑重归欤。",
   "又食建业水，曾依京口居。",
   "共经何限事，宾主两如初。"
  ],
  "title": "送从弟郎中赴浙西"
 },
 {
  "id": 2903,
  "author": "刘禹锡",
  "paragraphs": [
   "重叠稽亭路，山僧归独行。",
   "远峰斜日影，本寺旧钟声。",
   "徒侣问新事，烟云怆别情。",
   "应夸乞食处，踏遍凤凰城。"
  ],
  "title": "送元上人归稽亭"
 },
 {
  "id": 2904,
  "author": "刘禹锡",
  "paragraphs": [
   "穷巷唯秋草，高僧独扣门。",
   "相欢如旧识，问法到无言。",
   "水为风生浪，珠非尘可昏。",
   "悟来皆是道，此别不销魂。"
  ],
  "title": "赠别君素上人诗"
 },
 {
  "id": 2905,
  "author": "刘禹锡",
  "paragraphs": [
   "师在白云乡，名登善法堂。",
   "十方传句偈，八部会坛场。",
   "飞锡无定所，宝书留旧房。",
   "唯应衔果雁，相送至衡阳。"
  ],
  "title": "送深法师游南岳"
 },
 {
  "id": 2906,
  "author": "刘禹锡",
  "paragraphs": [
   "师逢吴兴守，相伴住禅扃。",
   "春雨同栽树，秋灯对讲经。",
   "庐山曾结社，桂水远扬舲。",
   "话旧还惆怅，天南望柳星。"
  ],
  "title": "赠别约师"
 },
 {
  "id": 2907,
  "author": "刘禹锡",
  "paragraphs": [
   "看画长廊遍，寻僧一径幽。",
   "小池兼鹤净，古木带蝉秋。",
   "客至茶烟起，禽归讲席收。",
   "浮杯明日去，相望水悠悠。"
  ],
  "title": "秋日过鸿举法师寺院便送归江陵"
 },
 {
  "id": 2908,
  "author": "刘禹锡",
  "paragraphs": [
   "紫陌夜来雨，南山朝下看。",
   "戟枝迎日动，阁影助松寒。",
   "瑞气转绡縠，游光泛波澜。",
   "御沟新柳色，处处拂归鞍。"
  ],
  "title": "春日退朝"
 },
 {
  "id": 2909,
  "author": "刘禹锡",
  "paragraphs": [
   "天地英雄气，千秋尚凛然。",
   "势分三足鼎，业复五铢钱。",
   "得相能开国，生儿不象贤。",
   "凄凉蜀故妓，来舞魏宫前。"
  ],
  "title": "蜀先主庙"
 },
 {
  "id": 2910,
  "author": "刘禹锡",
  "paragraphs": [
   "仙院御沟东，今来事不同。",
   "门开青草日，楼闭绿杨风。",
   "将犬升天路，披云赴月宫。",
   "武皇曾驻跸，亲问主人翁。"
  ],
  "title": "经东都安国观九仙公主旧院作"
 },
 {
  "id": 2911,
  "author": "刘禹锡",
  "paragraphs": [
   "轩皇传上略，蜀相运神机。",
   "水落龙蛇出，沙平鹅鹳飞。",
   "波涛无动势，鳞介避余威。",
   "会有知兵者，临流指是非。"
  ],
  "title": "观八阵图"
 },
 {
  "id": 2912,
  "author": "刘禹锡",
  "paragraphs": [
   "天将今夜月，一遍洗寰瀛。",
   "暑退九霄净，秋澄万景清。",
   "星辰让光彩，风露发晶英。",
   "能变人间世，翛然是玉京。"
  ],
  "title": "八月十五日夜玩月"
 },
 {
  "id": 2913,
  "author": "刘禹锡",
  "paragraphs": [
   "长安铜雀鸣，秋稼与云平。",
   "玉烛调寒暑，金风报顺成。",
   "川原呈上瑞，恩泽赐闲行。",
   "欲反重城掩，犹闻歌吹声。"
  ],
  "title": "太和戊申岁大有年诏赐百僚出城观秋稼谨书盛事以俟采诗者"
 },
 {
  "id": 2914,
  "author": "刘禹锡",
  "paragraphs": [
   "潮满冶城渚，日斜征虏亭。",
   "蔡洲新草绿，幕府旧烟青。",
   "兴废由人事，山川空地形。",
   "后庭花一曲，幽怨不堪听。"
  ],
  "title": "金陵怀古"
 },
 {
  "id": 2915,
  "author": "刘禹锡",
  "paragraphs": [
   "日午树阴正，独吟池上亭。",
   "静看蜂教诲，闲想鹤仪形。",
   "法酒调神气，清琴入性灵。",
   "浩然机已息，几杖复何铭。"
  ],
  "title": "昼居池上亭独吟"
 },
 {
  "id": 2916,
  "author": "刘禹锡",
  "paragraphs": [
   "早忝金马客，晚为商洛翁。",
   "知名四海内，多病一生中。",
   "举世往还尽，何人心事同。",
   "几时登岘首，恃旧揖三公。"
  ],
  "title": "分司东都蒙襄阳李司徒相公书问因以奉寄"
 },
 {
  "id": 2917,
  "author": "刘禹锡",
  "paragraphs": [
   "册命出宸衷，官仪自古崇。",
   "特膺平土拜，光赞格天功。",
   "再佩扶阳印，常乘鲍氏骢。",
   "七贤遗老在，犹得咏清风。"
  ],
  "title": "门下相公荣加册命天下同欢忝沐眷私辄感申贺"
 },
 {
  "id": 2918,
  "author": "刘禹锡",
  "paragraphs": [
   "劳动诸贤者，同来问病夫。",
   "添炉烹雀舌，洒水净龙须。",
   "身是芭蕉喻，行须筇竹扶。",
   "医王有妙药，能乞一丸无。"
  ],
  "title": "病中一二禅客见问因以谢之"
 },
 {
  "id": 2919,
  "author": "刘禹锡",
  "paragraphs": [
   "长泊起秋色，空江涵霁晖。",
   "暮霞千万状，宾鸿次第飞。",
   "古戍见旗迥，荒村闻犬稀。",
   "轲峨艑上客，劝酒夜相依。"
  ],
  "title": "秋江晚泊"
 },
 {
  "id": 2920,
  "author": "刘禹锡",
  "paragraphs": [
   "鹰至感风候，霜余变林麓。",
   "孤颿带日来，寒江转沙曲。",
   "戍摇旗影动，津晚橹声促。",
   "月上彩霞收，渔歌远相续。"
  ],
  "title": "步出武陵东亭临江寓望"
 },
 {
  "id": 2921,
  "author": "刘禹锡",
  "paragraphs": [
   "候吏立沙际，田家连竹溪。",
   "枫林社日鼓，茅屋午时鸡。",
   "鹊噪晚禾地，蝶飞秋草畦。",
   "驿楼宫树近，疲马再三嘶。"
  ],
  "title": "秋日送客至潜水驿"
 },
 {
  "id": 2922,
  "author": "刘禹锡",
  "paragraphs": [
   "视事画屏中，自称三癖翁。",
   "管弦泛春渚，旌斾拂晴虹。",
   "酒对青山月，琴韵白苹风。",
   "会书团扇上，知君文字工。"
  ],
  "title": "湖州崔郎中曹长寄三癖诗自言癖在诗与琴酒其词逸而高吟咏不足昔柳吴兴亭皋陇首之句王融书之白团扇故为四韵以谢之"
 },
 {
  "id": 2923,
  "author": "刘禹锡",
  "paragraphs": [
   "籍通金马门，家在铜𫘞陌。",
   "省闼昼无尘，宫树朝凝碧。",
   "荒街浅深辙，古渡潺湲石。",
   "唯有嵩丘云，堪夸早朝客。"
  ],
  "title": "为郎分司寄上都同舍"
 },
 {
  "id": 2924,
  "author": "刘禹锡",
  "paragraphs": [
   "独上百尺楼，目穷思亦愁。",
   "初日遍露草，野田荒悠悠。",
   "尘息长道白，林清宿烟收。",
   "回首云深处，永怀乡旧游。"
  ],
  "title": "登陕州北楼却忆京师亲友"
 },
 {
  "id": 2925,
  "author": "刘禹锡",
  "paragraphs": [
   "中庭望启明，促促事晨征。",
   "寒树鸟初动，霜桥人未行。",
   "水流白烟起，日上彩霞生。",
   "隐士应高枕，无人问姓名。"
  ],
  "title": "途中早发"
 },
 {
  "id": 2926,
  "author": "刘禹锡",
  "paragraphs": [
   "雪霁太阳津，城池表里春。",
   "河流添马颊，原色动龙鳞。",
   "万里独归客，一杯逢故人。",
   "登高向西望，关路正飞尘。"
  ],
  "title": "陕州河亭陪韦五大夫雪后眺望因以留别与韦有布衣之旧一别二纪经迁贬而归"
 },
 {
  "id": 2927,
  "author": "刘禹锡",
  "paragraphs": [
   "借问池台主，多居要路津。",
   "千金买绝境，永日属闲人。",
   "竹径萦纡入，花林委曲巡。",
   "斜阳众客散，空锁一园春。"
  ],
  "title": "城东闲游"
 },
 {
  "id": 2928,
  "author": "刘禹锡",
  "paragraphs": [
   "十年江海守，旦夕有归心。",
   "及此西还日，空成东武吟。",
   "花间数杯酒，月下一张琴。",
   "闻说功名事，依前惜寸阴。"
  ],
  "title": "罢郡归洛阳闲居"
 },
 {
  "id": 2929,
  "author": "刘禹锡",
  "paragraphs": [
   "芦苇晚风起，秋江鳞甲生。",
   "残霞忽变色，游雁有余声。",
   "戍鼓音响绝，渔家灯火明。",
   "无人能咏史，独自月中行。"
  ],
  "title": "晚泊牛渚"
 },
 {
  "id": 2930,
  "author": "刘禹锡",
  "paragraphs": [
   "宴坐白云端，清江直下看。",
   "来人望金刹，讲席绕香坛。",
   "虎啸夜林动，鼍鸣秋涧寒。",
   "众音徒起灭，心在净中观。"
  ],
  "title": "宿诚禅师山房题赠二首 一"
 },
 {
  "id": 2931,
  "author": "刘禹锡",
  "paragraphs": [
   "不出孤峰上，人间四十秋。",
   "视身如传舍，阅世似东流。",
   "法为因缘立，心从次第修。",
   "中宵问真偈，有住是吾忧。"
  ],
  "title": "宿诚禅师山房题赠二首 二"
 },
 {
  "id": 2932,
  "author": "刘禹锡",
  "paragraphs": [
   "前年牧锦城，马蹋血泥行。",
   "千里追戎首，三军许勇名。",
   "残兵疑鹤唳，空垒辩乌声。",
   "一误云中级，南游湘水清。"
  ],
  "title": "赠澧州高大夫司马霞[寓]"
 },
 {
  "id": 2933,
  "author": "刘禹锡",
  "paragraphs": [
   "繁露传家学，青莲译梵书。",
   "火风乖四大，文字废三余。",
   "欹枕昼眠静，折巾秋鬓疏。",
   "武皇思视草，谁许茂陵居。"
  ],
  "title": "闻董评事疾因以书赠"
 },
 {
  "id": 2934,
  "author": "刘禹锡",
  "paragraphs": [
   "蚤花常犯寒，繁实常苦酸。",
   "何事上春日，坐令芳意阑。",
   "夭桃定相笑，游妓肯回看。",
   "君问调金鼎，方知正味难。"
  ],
  "title": "咏庭梅寄人"
 },
 {
  "id": 2935,
  "author": "刘禹锡",
  "paragraphs": [
   "出震清多难，乘时播大钧。",
   "操弦调六气，挥翰动三辰。",
   "运偶升天日，哀深率土人。",
   "瑶池无辙迹，谁见属车尘。"
  ],
  "title": "德宗神武孝文皇帝挽歌二首 一"
 },
 {
  "id": 2936,
  "author": "刘禹锡",
  "paragraphs": [
   "凤翣拥铭旌，威迟异吉行。",
   "汉仪陈秘器，楚挽咽繁声。",
   "驻綍辞清庙，凝笳背直城。",
   "唯应留内传，知是向蓬瀛。"
  ],
  "title": "德宗神武孝文皇帝挽歌二首 二"
 },
 {
  "id": 2937,
  "author": "刘禹锡",
  "paragraphs": [
   "宝历方无限，仙期忽有涯。",
   "事亲崇汉礼，传圣法殷家。",
   "晚出芙蓉阙，春归棠棣华。",
   "玉轮今日动，不是画云车。"
  ],
  "title": "敬宗睿武昭愍孝皇帝挽歌三首 一"
 },
 {
  "id": 2938,
  "author": "刘禹锡",
  "paragraphs": [
   "任贤劳梦寐，登位富春秋。",
   "欲遂东人幸，宁虞杞国忧。",
   "长杨收羽骑，太液泊龙舟。",
   "惟有衣冠在，年年怆月游。"
  ],
  "title": "敬宗睿武昭愍孝皇帝挽歌三首 二"
 },
 {
  "id": 2939,
  "author": "刘禹锡",
  "paragraphs": [
   "讲学金华殿，亲畊钩盾田。",
   "侍臣容谏猎，方士信求仙。",
   "虹影俄侵日，龙髯不上天。",
   "空余水银海，长照夜灯前。"
  ],
  "title": "敬宗睿武昭愍孝皇帝挽歌三首 三"
 },
 {
  "id": 2940,
  "author": "刘禹锡",
  "paragraphs": [
   "继体三才理，承颜九族亲。",
   "禹功留海内，殷历付天伦。",
   "调露曲常在，秋风词尚新。",
   "本支方百代，先让棣华春。"
  ],
  "title": "文宗元圣昭献孝皇帝挽歌三首"
 },
 {
  "id": 2941,
  "author": "刘禹锡",
  "paragraphs": [
   "月落宫车动，风凄仪杖闲。",
   "路唯瞻凤翣，人尚想龙颜。",
   "御宇方无事，乘云遂不还。",
   "圣情悲望处，沈日下西山。"
  ],
  "title": "文宗元圣昭献孝皇帝挽歌三首 二"
 },
 {
  "id": 2942,
  "author": "刘禹锡",
  "paragraphs": [
   "享国十五载，升天千万年。",
   "龙镳仙路远，骑吹礼容全。",
   "日下初陵外，人悲旧剑前。",
   "周南有遗老，掩泪望秦川。"
  ],
  "title": "文宗元圣昭献孝皇帝挽歌三首 三"
 },
 {
  "id": 2943,
  "author": "刘禹锡",
  "paragraphs": [
   "雕弓封旧国，黑弰继前功。",
   "十年镇南雍，九命作司空。",
   "池台乐事尽，箫鼓葬仪雄。",
   "一代英豪气，晓散白杨风。"
  ],
  "title": "故相国燕国公于司空挽歌二首 一"
 },
 {
  "id": 2944,
  "author": "刘禹锡",
  "paragraphs": [
   "阴山贵公子，来葬五陵西。",
   "前马悲无主，犹带朔风嘶。",
   "汉水晋山郭，襄杨白铜鞮。",
   "至今有遗爱，日暮人凄凄。"
  ],
  "title": "故相国燕国公于司空挽歌二首 二"
 },
 {
  "id": 2945,
  "author": "刘禹锡",
  "paragraphs": [
   "邺下杀才子，苍茫冤气凝。",
   "枯杨映漳水，野火上西陵。",
   "马鬣今无所，龙门昔共登。",
   "何人为吊客，唯是有青蝇。"
  ],
  "title": "伤丘中丞"
 },
 {
  "id": 2946,
  "author": "刘禹锡",
  "paragraphs": [
   "五驱龙虎节，一入凤凰池。",
   "令尹自无喜，羊公人不疑。",
   "天归京兆日，叶下洞庭时。",
   "湘水秋风至，凄凉吹素旗。"
  ],
  "title": "河南观察使故相国袁公挽歌三首 一"
 },
 {
  "id": 2947,
  "author": "刘禹锡",
  "paragraphs": [
   "丹旐发江皋，人悲雁亦号。",
   "湘南罢亥市，汉上改词曹。",
   "表墓双碑立，尊名一字褒。",
   "尝闻平楚狱，为报里门高。"
  ],
  "title": "河南观察使故相国袁公挽歌三首 二"
 },
 {
  "id": 2948,
  "author": "刘禹锡",
  "paragraphs": [
   "返葬三千里，荆衡达帝畿。",
   "逢人即故吏，拜奠尽沾衣。",
   "地得青乌相，宾惊白鹤飞。",
   "五公碑尚在，今日亦同归。"
  ],
  "title": "河南观察使故相国袁公挽歌三首 三"
 },
 {
  "id": 2949,
  "author": "刘禹锡",
  "paragraphs": [
   "子侯一日病，滕公千载归。",
   "门庭怆已变，风物澹无辉。",
   "群吏谒新府，旧宾沾素衣。",
   "歌堂忽暮哭，贺雀尽惊飞。"
  ],
  "title": "哭王仆射相公"
 },
 {
  "id": 2950,
  "author": "刘禹锡",
  "paragraphs": [
   "韦公八十余，位至六尚书。",
   "五福唯无富，一生谁得如。",
   "桂枝攀最久，兰省出仍初。",
   "海内时流尽，何人动素车。"
  ],
  "title": "伤韦宾客"
 },
 {
  "id": 2951,
  "author": "刘禹锡",
  "paragraphs": [
   "故池春又至，一到一伤情。",
   "雁鹜群犹下，蛙螟衣已生。",
   "竹丛身后长，台势雨来倾。",
   "六尺孤安在，人间未有名。"
  ],
  "title": "再经故元九相公宅池上作"
 },
 {
  "id": 2952,
  "author": "刘禹锡",
  "paragraphs": [
   "征徒出灞涘，回首伤如何。",
   "故人云雨散，满目山川多。",
   "行车无停轨，流景同迅波。",
   "前欢渐成昔，感叹益劳歌。"
  ],
  "title": "请告东归发灞桥却寄诸僚友"
 },
 {
  "id": 2953,
  "author": "刘禹锡",
  "paragraphs": [
   "左迁凡二纪，重见帝城春。",
   "老大归朝客，平安出岭人。",
   "每行经旧处，却想似前身。",
   "不改南山色，其余事事新。"
  ],
  "title": "初至长安"
 },
 {
  "id": 2954,
  "author": "刘禹锡",
  "paragraphs": [
   "楚泽雪初霁，楚城春欲归。",
   "清淮变寒色，远树含清晖。",
   "原野已多思，风霜潜减威。",
   "与君同旅雁，北向刷毛衣。"
  ],
  "title": "岁杪将发楚州呈乐天"
 },
 {
  "id": 2955,
  "author": "刘禹锡",
  "paragraphs": [
   "寂寞一双鹤，主人在西京。",
   "故巢吴苑树，深院洛阳城。",
   "徐引竹间步，远含云外情。",
   "谁怜好风月，邻舍夜吹笙。"
  ],
  "title": "鹤叹二首 一"
 },
 {
  "id": 2956,
  "author": "刘禹锡",
  "paragraphs": [
   "丹顶宜承日，霜翎不染泥。",
   "爱池能久立，看月未成栖。",
   "一院春草长，三山归路迷。",
   "主人朝谒早，贪养汝南鸡。"
  ],
  "title": "鹤叹二首 二"
 },
 {
  "id": 2957,
  "author": "刘禹锡",
  "paragraphs": [
   "蝉声未发前，已自感流年。",
   "一入凄凉耳，如闻断续弦。",
   "晴清依露叶，晚急畏霞天。",
   "何事秋卿咏，逢时亦悄然。"
  ],
  "title": "答白刑部闻新蝉"
 },
 {
  "id": 2958,
  "author": "刘禹锡",
  "paragraphs": [
   "皎皎华亭鹤，来随太守船。",
   "青云意长在，沧海别经年。",
   "留滞清洛苑，裴回明月天。",
   "何如凤池上，双舞入祥烟。"
  ],
  "title": "和裴相公寄白侍郎求双鹤"
 },
 {
  "id": 2959,
  "author": "刘禹锡",
  "paragraphs": [
   "南岭见秋雪，千门生早寒。",
   "闲时驻马望，高处卷帘看。",
   "雾散琼枝出，日斜铅粉残。",
   "偏宜曲江上，倒影入清澜。"
  ],
  "title": "终南秋雪"
 },
 {
  "id": 2960,
  "author": "刘禹锡",
  "paragraphs": [
   "雨引苔侵壁，风驱叶拥堦。",
   "久留闲客话，宿请老僧斋。",
   "酒瓮新陈接，书签次第排。",
   "翛然自有处，摇落不伤怀。"
  ],
  "title": "和乐天早寒"
 },
 {
  "id": 2961,
  "author": "刘禹锡",
  "paragraphs": [
   "凤城烟雨歇，万象含佳气。",
   "酒后人倒狂，花时天似醉。",
   "三春车马客，一代繁华地。",
   "何事独伤怀，少年曾得意。"
  ],
  "title": "曲江春望"
 },
 {
  "id": 2962,
  "author": "刘禹锡",
  "paragraphs": [
   "何处深春好，春深万乘家。",
   "宫门皆映柳，辇路尽穿花。",
   "池色连天汉，城形象帝车。",
   "旌旗暖风里，猎猎向西斜。"
  ],
  "title": "同乐天和微之深春二十首 一"
 },
 {
  "id": 2963,
  "author": "刘禹锡",
  "paragraphs": [
   "何处深春好，春深阿母家。",
   "瑶池长不夜，珠树正开花。",
   "桥峻通星渚，楼暄近日车。",
   "层城十二阙，相对日西斜。"
  ],
  "title": "同乐天和微之深春二十首 二"
 },
 {
  "id": 2964,
  "author": "刘禹锡",
  "paragraphs": [
   "何处深春好，春深执政家。",
   "恩光贪捧日，贵重不看花。",
   "玉馔堂交印，沙堤柱碍车。",
   "多门一已闭，直道更无斜。"
  ],
  "title": "同乐天和微之深春二十首 三"
 },
 {
  "id": 2965,
  "author": "刘禹锡",
  "paragraphs": [
   "何处深春好，春深大镇家。",
   "前旌光照日，后骑蹙成花。",
   "节院收衙队，球场簇看车。",
   "广筵歌舞散，书号夕阳斜。"
  ],
  "title": "同乐天和微之深春二十首 四"
 },
 {
  "id": 2966,
  "author": "刘禹锡",
  "paragraphs": [
   "何处深春好，春深贵戚家。",
   "枥嘶无价马，庭发有名花。",
   "欲进宫人食，先薰命妇车。",
   "晚归长带酒，冠盖任倾斜。"
  ],
  "title": "同乐天和微之深春二十首 五"
 },
 {
  "id": 2967,
  "author": "刘禹锡",
  "paragraphs": [
   "何处深春好，春深恩泽家。",
   "炉添龙脑炷，绶结虎头花。",
   "宾客珠成履，婴孩锦缚车。",
   "画堂帘幕外，来去燕飞斜。"
  ],
  "title": "同乐天和微之深春二十首 六"
 },
 {
  "id": 2968,
  "author": "刘禹锡",
  "paragraphs": [
   "何处深春好，春深京兆家。",
   "人眉新柳叶，马色醉桃花。",
   "盗息无鸣鼓，朝回自走车。",
   "能令帝城外，不敢迳由斜。"
  ],
  "title": "同乐天和微之深春二十首 七"
 },
 {
  "id": 2969,
  "author": "刘禹锡",
  "paragraphs": [
   "何处深春好，春深刺史家。",
   "夜阑犹命乐，雨甚亦寻花。",
   "傲客多凭酒，新姬苦上车。",
   "公门吏散后，风摆戟衣斜。"
  ],
  "title": "同乐天和微之深春二十首 八"
 },
 {
  "id": 2970,
  "author": "刘禹锡",
  "paragraphs": [
   "何处深春好，春深羽客家。",
   "芝田绕舍色，杏树满山花。",
   "云是淮王宅，风为列子车。",
   "古坛操简处，一迳入林斜。"
  ],
  "title": "同乐天和微之深春二十首 九"
 },
 {
  "id": 2971,
  "author": "刘禹锡",
  "paragraphs": [
   "何处深春好，春深小隐家。",
   "芟庭留野菜，撼树去狂花。",
   "醉酒一千日，贮书三十车。",
   "雉衣从露体，不敢有余斜。"
  ],
  "title": "同乐天和微之深春二十首 十"
 },
 {
  "id": 2972,
  "author": "刘禹锡",
  "paragraphs": [
   "何处深春好，春深富室家。",
   "唯多贮金帛，不拟负莺花。",
   "国乐呼连辔，行厨载满车。",
   "归来看理曲，灯下宝钗斜。"
  ],
  "title": "同乐天和微之深春二十首 十一"
 },
 {
  "id": 2973,
  "author": "刘禹锡",
  "paragraphs": [
   "何处深春好，春深豪士家。",
   "多沽味浓酒，贵买色深花。",
   "已臂鹰随马，连催妓上车。",
   "城南踏青处，村落逐原斜。"
  ],
  "title": "同乐天和微之深春二十首 十二"
 },
 {
  "id": 2974,
  "author": "刘禹锡",
  "paragraphs": [
   "何处深春好，春深贵胄家。",
   "迎呼偏熟客，拣选最多花。",
   "饮馔开华幄，笙歌出钿车。",
   "兴酣樽易罄，连泻酒瓶斜。"
  ],
  "title": "同乐天和微之深春二十首 十三"
 },
 {
  "id": 2975,
  "author": "刘禹锡",
  "paragraphs": [
   "何处深春好，春深唱第家。",
   "名传一纸榜，兴管九衢花。",
   "荐听诸侯乐，来随计吏车。",
   "杏园抛曲处，挥袖向风斜。"
  ],
  "title": "同乐天和微之深春二十首 十四"
 },
 {
  "id": 2976,
  "author": "刘禹锡",
  "paragraphs": [
   "何处深春好，春深少妇家。",
   "能偷新禁曲，自剪入时花。",
   "追逐同游伴，平章贵价车。",
   "从来不堕马，故谴髻鬟斜。"
  ],
  "title": "同乐天和微之深春二十首 十五"
 },
 {
  "id": 2977,
  "author": "刘禹锡",
  "paragraphs": [
   "何处深春好，春深幼女家。",
   "双鬟梳顶髻，两面绣裙花。",
   "妆坏频临镜，身轻不占车。",
   "秋千争次第，牵拽彩绳斜。"
  ],
  "title": "同乐天和微之深春二十首 十六"
 },
 {
  "id": 2978,
  "author": "刘禹锡",
  "paragraphs": [
   "何处深春好，春深兰若家。",
   "当香收柏叶，养蜜近梨花。",
   "野迳宜行乐，游人尽驻车。",
   "菜园篱落短，遥见桔槔斜。"
  ],
  "title": "同乐天和微之深春二十首 十七"
 },
 {
  "id": 2979,
  "author": "刘禹锡",
  "paragraphs": [
   "何处深春好，春深老宿家。",
   "小栏围蕙草，高架引藤花。",
   "四字香书印，三乘壁画车。",
   "迟回听句偈，双树晚阴斜。"
  ],
  "title": "同乐天和微之深春二十首 十八"
 },
 {
  "id": 2980,
  "author": "刘禹锡",
  "paragraphs": [
   "何处深春好，春深种莳家。",
   "分畦十字水，接树两般花。",
   "栉比栽篱槿，咿哑转井车。",
   "可怜高处望，棋布不曾斜。"
  ],
  "title": "同乐天和微之深春二十首 十九"
 },
 {
  "id": 2981,
  "author": "刘禹锡",
  "paragraphs": [
   "何处春深好，春深稚子家。",
   "争骑一竿竹，偷折四邻花。",
   "笑击羊皮鼓，行牵犊颔车。",
   "中庭贪夜戏，不觉玉绳斜。"
  ],
  "title": "同乐天和微之深春二十首 二十"
 },
 {
  "id": 2982,
  "author": "刘禹锡",
  "paragraphs": [
   "三秋伤望眼，终日哭途穷。",
   "两目今先暗，中年似老翁。",
   "看朱渐成碧，羞日不禁风。",
   "师有金篦术，如何为发蒙。"
  ],
  "title": "赠眼医婆罗门僧"
 },
 {
  "id": 2983,
  "author": "刘禹锡",
  "paragraphs": [
   "前日过萧寺，看师上讲筵。",
   "都人礼白足，施者散金钱。",
   "方便无非教，经行不废禅。",
   "还知习居士，发论侍弥天。"
  ],
  "title": "海门潮别浩初师"
 },
 {
  "id": 2984,
  "author": "刘禹锡",
  "paragraphs": [
   "蝉韵极清切，始闻何处悲。",
   "人含不平意，景值欲秋时。",
   "此岁方晼晚，谁家无别离。",
   "君言催我老，已是去年诗。"
  ],
  "title": "始闻蝉有怀白宾客去岁白有闻蝉见寄诗云只应催我老兼遣报君知之句"
 },
 {
  "id": 2985,
  "author": "刘禹锡",
  "paragraphs": [
   "一别旧游尽，相逢俱涕零。",
   "在人虽晚达，于树似冬青。",
   "痛饮连宵醉，狂吟满坐听。",
   "终期抛印绶，共占少微星。"
  ],
  "title": "赠乐天"
 },
 {
  "id": 2986,
  "author": "刘禹锡",
  "paragraphs": [
   "湖上收宿雨，城中无昼尘。",
   "楼依新柳贵，池带乱苔春。",
   "云水正一望，簿书来绕身。",
   "烟波洞庭路，愧彼扁舟人。"
  ],
  "title": "到郡未浃日登西楼见乐天题诗因即事因寄"
 },
 {
  "id": 2987,
  "author": "刘禹锡",
  "paragraphs": [
   "洞户夜帘卷，华堂秋簟清。",
   "萤飞过池影，蛩思绕阶声。",
   "老枕知将雨，高窗报欲明。",
   "何人谙此景，远问白先生。"
  ],
  "title": "秋夕不寐寄乐天"
 },
 {
  "id": 2988,
  "author": "刘禹锡",
  "paragraphs": [
   "庭树晓禽动，郡楼残点声。",
   "灯挑红烬落，酒煖白光生。",
   "髪少嫌梳利，颜衰恨镜明。",
   "独吟谁应和，须寄洛阳城。"
  ],
  "title": "冬日晨兴寄乐天"
 },
 {
  "id": 2989,
  "author": "刘禹锡",
  "paragraphs": [
   "把镜朝犹在，添香夜不归。",
   "鸳鸯拂瓦去，鹦鹉透笼飞。",
   "不逐张公子，即随刘武威。",
   "新知正相乐，从此脱青衣。"
  ],
  "title": "和乐天诮失婢榜者"
 },
 {
  "id": 2990,
  "author": "刘禹锡",
  "paragraphs": [
   "半夜碧云收，中天素月流。",
   "开城邀好客，置酒赏清秋。",
   "影透衣香润，光凝歌黛愁。",
   "斜辉犹可玩，移宴上西楼。"
  ],
  "title": "八月十五日夜半云开然后玩月因书一时之景寄呈乐天"
 },
 {
  "id": 2991,
  "author": "刘禹锡",
  "paragraphs": [
   "州远雄无益，年高健亦衰。",
   "兴情逢酒在，筋力上楼知。",
   "蝉噪芳意尽，雁来愁望时。",
   "商山紫芝客，应不向秋悲。"
  ],
  "title": "秋日书怀寄白宾客"
 },
 {
  "id": 2992,
  "author": "刘禹锡",
  "paragraphs": [
   "乍起衣犹冷，微吟帽半欹。",
   "霜凝南屋瓦，鸡唱后园枝。",
   "洛水碧云晓，吴宫黄叶时。",
   "两传千里意，书札不如诗。"
  ],
  "title": "酬乐天初冬早寒见寄"
 },
 {
  "id": 2993,
  "author": "刘禹锡",
  "paragraphs": [
   "明丽碧天霞，丰茸紫绶花。",
   "香闻荀令宅，艳入孝王家。",
   "几岁自荣乐，高情方叹嗟。",
   "有人移上苑，犹足占年华。"
  ],
  "title": "和令狐相公郡斋对紫薇花"
 },
 {
  "id": 2994,
  "author": "刘禹锡",
  "paragraphs": [
   "鄂渚临流别，梁园冲雪来。",
   "旅愁随冻释，欢意待花开。",
   "城晓乌频起，池春雁欲回。",
   "饮和心自醉，何必管弦催。"
  ],
  "title": "令狐相公俯赠篇章斐然仰谢"
 },
 {
  "id": 2995,
  "author": "刘禹锡",
  "paragraphs": [
   "公来第四秋，乐国号无愁。",
   "军士游书肆，商人占酒楼。",
   "熊罴交黑矟，宾客满青油。",
   "今日文章主，梁王不姓刘。"
  ],
  "title": "酬令狐相公早秋见寄"
 },
 {
  "id": 2996,
  "author": "刘禹锡",
  "paragraphs": [
   "寒光照旌节，关路晓无尘。",
   "吏谒前丞相，山迎旧主人。",
   "东瞻军府静，西望敕书频。",
   "心共黄河水，同升天汉津。"
  ],
  "title": "和令狐相公入潼关"
 },
 {
  "id": 2997,
  "author": "刘禹锡",
  "paragraphs": [
   "傲士更逢酒，乐天仍对花。",
   "文章管星历，情兴占年华。",
   "宦达翻思退，名高却不夸。",
   "惟存浩然气，相共赏烟霞。"
  ],
  "title": "和令狐相公寻白阁老见留小饮因赠"
 },
 {
  "id": 2998,
  "author": "刘禹锡",
  "paragraphs": [
   "好雪动高情，心期在玉京。",
   "人披鹤氅出，马踏象筵行。",
   "照耀楼台变，淋漓松桂清。",
   "玄都留五字，使入步虚声。"
  ],
  "title": "酬令狐相公雪中游玄都见忆"
 },
 {
  "id": 2999,
  "author": "刘禹锡",
  "paragraphs": [
   "重门不下关，枢务有余闲。",
   "上客同看雪，高亭尽见山。",
   "瑞呈霄汉外，兴入笑言间。",
   "知是平阳会，人人带酒还。"
  ],
  "title": "和令狐相公以司空裴相见招南亭看雪四韵"
 },
 {
  "id": 3000,
  "author": "刘禹锡",
  "paragraphs": [
   "朱门退公后，高兴对花枝。",
   "望阙无穷思，看书欲尽时。",
   "含芳朝竞发，凝艳晚相宜。",
   "人意殷勤惜，狂风岂得知。"
  ],
  "title": "和郓州令狐相公春晚对花"
 },
 {
  "id": 3001,
  "author": "刘禹锡",
  "paragraphs": [
   "前陪看花处，邻里近王昌。",
   "今想临戎地，旌旗出汶阳。",
   "营飞柳絮雪，门耀戟枝霜。",
   "东望清河水，心随艑上郎。"
  ],
  "title": "酬令狐相公春日言怀见寄"
 },
 {
  "id": 3002,
  "author": "刘禹锡",
  "paragraphs": [
   "远守宦情薄，故人书信来。",
   "共曾花下别，今独雪中回。",
   "纸尾得新什，眉头还暂开。",
   "此时同雁鹜，池上一徘徊。"
  ],
  "title": "途次大梁雪中奉天平令狐相公书问兼示新什因思曩岁从此拜辞形于短篇以申仰谢"
 },
 {
  "id": 3003,
  "author": "刘禹锡",
  "paragraphs": [
   "寂寞蝉声静，差池燕羽回。",
   "秋风怜越绝，朔气想台骀。",
   "相去数千里，无因同一杯。",
   "殷勤望飞雁，新自塞垣来。"
  ],
  "title": "酬令狐相公秋怀见寄"
 },
 {
  "id": 3004,
  "author": "刘禹锡",
  "paragraphs": [
   "书信来天外，琼瑶满匣中。",
   "衣冠南渡远，旌节北门雄。",
   "鹤唳华亭月，马嘶榆塞风。",
   "山川几千里，惟有两心同。"
  ],
  "title": "酬[太]原令狐相公见寄"
 },
 {
  "id": 3005,
  "author": "刘禹锡",
  "paragraphs": [
   "别侣孤鹤怨，冲天威凤归。",
   "容光一以间，梦想是耶非。",
   "芳讯远弥重，知音老更稀。",
   "不如湖上雁，北向整毛衣。"
  ],
  "title": "酬令狐相公岁暮远怀见寄"
 },
 {
  "id": 3006,
  "author": "刘禹锡",
  "paragraphs": [
   "荀令园林好，山公游赏频。",
   "岂无花下侣，远望眼中人。",
   "斜日渐移影，落英纷委尘。",
   "一吟相思曲，惆怅江南春。"
  ],
  "title": "酬令狐相公亲仁郭家花下即事见寄"
 },
 {
  "id": 3007,
  "author": "刘禹锡",
  "paragraphs": [
   "蕙草芳未歇，绿槐阴已成。",
   "金罍唯独酌，瑶瑟有离声。",
   "翔泳各殊势，篇章空寄情。",
   "应怜三十载，未变使君名。"
  ],
  "title": "酬令狐相公首夏闲居书怀见寄"
 },
 {
  "id": 3008,
  "author": "刘禹锡",
  "paragraphs": [
   "数丛如雪色，一旦冒霜开。",
   "寒蘂差池落，清香断续来。",
   "思深含别怨，芳谢惜年催。",
   "千里难同赏，看看又早梅。"
  ],
  "title": "酬令狐相公庭前白菊花谢偶书所怀见寄"
 },
 {
  "id": 3009,
  "author": "刘禹锡",
  "paragraphs": [
   "坛下雪初霁，南城冻欲生。",
   "斋心祠上帝，高步领名卿。",
   "沐浴含芳泽，周旋听佩声。",
   "犹怜广平守，寂寞竟何成。"
  ],
  "title": "酬令狐相公季冬南郊宿斋见寄"
 },
 {
  "id": 3010,
  "author": "刘禹锡",
  "paragraphs": [
   "曾作关中客，频经伏毒岩。",
   "晴烟沙苑树，晚日渭川帆。",
   "昔是青春貌，今悲白雪髯。",
   "郡楼空一望，含意卷高帘。"
  ],
  "title": "贞元中侍郎舅氏牧华州时余再忝科第前后由华觐谒陪登伏毒寺屡焉亦曾赋诗题于梁栋今典冯诩暇日登楼南望三峰浩然生思追想昔年之事因成篇题旧寺"
 },
 {
  "id": 3011,
  "author": "刘禹锡",
  "paragraphs": [
   "年年曲江望，花发即经过。",
   "未饮心先醉，临风思倍多。",
   "三春看又尽，两地欲如何。",
   "日望长安道，空成劳者歌。"
  ],
  "title": "酬令狐相公杏园花下饮有怀见寄"
 },
 {
  "id": 3012,
  "author": "刘禹锡",
  "paragraphs": [
   "金牛蜀楼远，玉树帝城春。",
   "荣耀生华馆，逢迎欠主人。",
   "帘前疑小雪，墙外丽行尘。",
   "来去皆回首，情深是德邻。"
  ],
  "title": "令狐相公见示题洋州崔侍郎宅双木瓜花顷接侍郎同舍陪宴树下吟玩来什辄成和章"
 },
 {
  "id": 3013,
  "author": "刘禹锡",
  "paragraphs": [
   "柳动御沟清，威迟堤上行。",
   "城隅日未过，山色雨初晴。",
   "莺避传呼起，花临府署明。",
   "簿书盈几案，要自有高情。"
  ],
  "title": "和令狐相公春早朝回盐铁使院中作"
 },
 {
  "id": 3014,
  "author": "刘禹锡",
  "paragraphs": [
   "兹地回銮日，皇家禅圣时。",
   "路无胡马迹，人识汉官仪。",
   "天子旌旗度，法王龙象随。",
   "知怀去家叹，经此益迟迟。"
  ],
  "title": "和令狐仆射相公题龙回寺"
 },
 {
  "id": 3015,
  "author": "刘禹锡",
  "paragraphs": [
   "军城临汉水，旌斾起春风。",
   "远思见江草，归心看塞鸿。",
   "野花沿古道，新叶映行宫。",
   "惟有诗兼酒，朝朝两不同。"
  ],
  "title": "令狐相公频示新什早春南望遐想汉中因抒短章以寄情愫"
 },
 {
  "id": 3016,
  "author": "刘禹锡",
  "paragraphs": [
   "蜀国花已尽，越桃今已开。",
   "色疑琼树倚，香似玉京来。",
   "且赏同心处，那忧别叶催。",
   "佳人如拟咏，何必待寒梅。"
  ],
  "title": "和令狐相公咏栀子花"
 },
 {
  "id": 3017,
  "author": "刘禹锡",
  "paragraphs": [
   "相去三千里，闻蝉同此时。",
   "清吟晓露叶，愁噪夕阳枝。",
   "忽尔弦断绝，俄闻管参差。",
   "洛桥碧云晚，西望佳人期。"
  ],
  "title": "酬令狐相公新蝉见寄"
 },
 {
  "id": 3018,
  "author": "刘禹锡",
  "paragraphs": [
   "散诞向阳眠，将闲敌地仙。",
   "诗情茶助爽，药力酒能宣。",
   "风碎竹间日，露明池底天。",
   "同年未同隐，缘欠买山钱。"
  ],
  "title": "酬乐天闲卧见寄"
 },
 {
  "id": 3019,
  "author": "刘禹锡",
  "paragraphs": [
   "寒夜阴云起，疏林宿鸟惊。",
   "斜风闪灯影，迸雪打窗声。",
   "竟夕不能寐，同年知此情。",
   "汉皇无奈老，何况本书生。"
  ],
  "title": "酬乐天小亭寒夜有怀"
 },
 {
  "id": 3020,
  "author": "刘禹锡",
  "paragraphs": [
   "祖帐临伊水，前旌指渭河。",
   "风烟里数少，云雨别情多。",
   "重叠受恩久，邅回如命何。",
   "东山与东阁，终异再经过。"
  ],
  "title": "将之官留辞裴令公留守"
 },
 {
  "id": 3021,
  "author": "刘禹锡",
  "paragraphs": [
   "旧托松心契，新交竹使符。",
   "行年同甲子，筋力羡丁夫。",
   "别后诗成帙，携来酒满壶。",
   "今朝停五马，不独为罗敷。"
  ],
  "title": "酬喜相遇同州与乐天替代"
 },
 {
  "id": 3022,
  "author": "刘禹锡",
  "paragraphs": [
   "案头开缥帙，肘后检青囊。",
   "唯有达生理，应无治老方。",
   "减书存眼力，省事养心王。",
   "君酒何时熟，相携入醉乡。"
  ],
  "title": "闲坐忆乐天以诗问酒熟未"
 },
 {
  "id": 3023,
  "author": "刘禹锡",
  "paragraphs": [
   "暑服宜秋著，清琴入夜弹。",
   "人情皆向菊，风意欲摧兰。",
   "岁稔贫心泰，天凉病体安。",
   "相逢取次第，却甚少年欢。"
  ],
  "title": "秋中暑退赠乐天"
 },
 {
  "id": 3024,
  "author": "刘禹锡",
  "paragraphs": [
   "池馆今正好，主人何寂然。",
   "白莲方出水，碧树未鸣蝉。",
   "静室宵闻磬，斋厨晚绝烟。",
   "蕃僧如共载，应不是神仙。"
  ],
  "title": "乐天池馆夏景方妍白莲初开彩舟空泊唯邀缁侣因以戏之"
 },
 {
  "id": 3025,
  "author": "刘禹锡",
  "paragraphs": [
   "庭晚初辨色，林秋微有声。",
   "槿衰犹强笑，莲迥却多情。",
   "檐燕归心动，鞲鹰俊气生。",
   "闲人占闲景，酒熟且同倾。"
  ],
  "title": "酬乐天感秋凉见寄"
 },
 {
  "id": 3026,
  "author": "刘禹锡",
  "paragraphs": [
   "雨歇晚霞明，风调夜景清。",
   "月高微晕散，云薄细鳞生。",
   "露草百虫思，秋林千叶声。",
   "相望一步地，脉脉万重情。"
  ],
  "title": "秋晚新晴夜月如练有怀乐天"
 },
 {
  "id": 3027,
  "author": "刘禹锡",
  "paragraphs": [
   "月露发光彩，此时方见秋。",
   "夜凉金气应，天静火星流。",
   "蛩响偏依井，萤飞直过楼。",
   "相知尽白首，清景复追游。"
  ],
  "title": "新秋对月寄乐天"
 },
 {
  "id": 3028,
  "author": "刘禹锡",
  "paragraphs": [
   "小台堪远望，独上清秋时。",
   "有酒无人劝，看山只自知。",
   "幽禽啭新竹，孤莲落静池。",
   "高门勿遽掩，好客无前期。"
  ],
  "title": "酬乐天小台晚坐见忆"
 },
 {
  "id": 3029,
  "author": "刘禹锡",
  "paragraphs": [
   "夜云起河汉，朝雨洒高林。",
   "梧叶先风落，草虫迎湿吟。",
   "簟凉扇恩薄，室静琴思深。",
   "且喜炎前别，安能怀寸阴。"
  ],
  "title": "早秋雨后寄乐天"
 },
 {
  "id": 3030,
  "author": "刘禹锡",
  "paragraphs": [
   "耳虚多听远，展传晨鸡鸣。",
   "一室背灯卧，中宵扫叶声。",
   "兰芳经雨败，鹤病得秋轻。",
   "肯踏衡门草，唯应是友生。"
  ],
  "title": "秋晚病中乐天以诗见问力疾奉酬"
 },
 {
  "id": 3031,
  "author": "刘禹锡",
  "paragraphs": [
   "九转欲成就，百神应主持。",
   "婴啼鼎上去，老貌镜前悲。",
   "却顾空丹灶，回心向酒卮。",
   "醺然耳热后，暂似少年时。"
  ],
  "title": "和乐天烧药不成命酒独醉"
 },
 {
  "id": 3032,
  "author": "刘禹锡",
  "paragraphs": [
   "渐入有年数，喜逢新岁来。",
   "震方天籁动，寅位帝车回。",
   "门巷扫残雪，林园惊早梅。",
   "与君同甲子，寿酒让先杯。"
  ],
  "title": "元日乐天见过因举酒为贺"
 },
 {
  "id": 3033,
  "author": "刘禹锡",
  "paragraphs": [
   "泥沙难振拔，谁复问穷通。",
   "莫讶提壶赠，家传枕曲风。",
   "成谣独酌后，深意片言中。",
   "不进终无已，应须荀令公。"
  ],
  "title": "酬马大夫以愚献通草茇葜酒感通拔二字因而寄别之作"
 },
 {
  "id": 3034,
  "author": "刘禹锡",
  "paragraphs": [
   "谭笑在岩廊，人人尽所长。",
   "仪形见山立，文字动星光。",
   "日运丹青笔，时看赤白囊。",
   "伫闻戎马息，入贺领鸳行。"
  ],
  "title": "奉和司空裴相公中书即事通简旧僚之作"
 },
 {
  "id": 3035,
  "author": "刘禹锡",
  "paragraphs": [
   "今日油幢引，他年黄纸追。",
   "同为三楚客，独有九霄期。",
   "宿草恨长在，伤禽飞尚迟。",
   "武昌应已到，新柳映红旗。"
  ],
  "title": "微之镇武昌中路见寄蓝桥怀旧之作凄然继和兼寄安平"
 },
 {
  "id": 3036,
  "author": "刘禹锡",
  "paragraphs": [
   "岁杪风物动，雪余宫苑晴。",
   "兔园宾客至，金谷管弦声。",
   "洛水故人别，吴宫新燕迎。",
   "越郎忧不浅，怀袖有琼英。"
  ],
  "title": "将赴苏州途出洛阳留守李相公累申宴饯宠行话旧形于篇章谨抒下情以申仰谢"
 },
 {
  "id": 3037,
  "author": "刘禹锡",
  "paragraphs": [
   "别墅洛城外，月明村野通。",
   "光辉满地上，丝管发舟中。",
   "堤艳菊花露，岛凉松叶风。",
   "高情限清禁，寒漏滴深宫。"
  ],
  "title": "牛相公留守见示城外新墅有溪竹秋月亲情多往宿游恨不得去因成四韵兼简洛中亲故之什兼命同作"
 },
 {
  "id": 3038,
  "author": "刘禹锡",
  "paragraphs": [
   "飞雨过池阁，浮光生草树。",
   "新竹开粉奁，初莲𦶟香注。",
   "野花无时节，水鸟自来去。",
   "若问知境人，人间第一处。"
  ],
  "title": "牛相公林亭雨后偶成"
 },
 {
  "id": 3039,
  "author": "刘禹锡",
  "paragraphs": [
   "一入石渠署，三闻宫树蝉。",
   "丹霄未得路，白发又添年。",
   "双节外台贵，孤箫中禁传。",
   "征黄在旦夕，早晚发南燕。"
  ],
  "title": "酬滑州李尚书秋日见寄"
 },
 {
  "id": 3040,
  "author": "刘禹锡",
  "paragraphs": [
   "木落汉川夜，西湖悬玉钩。",
   "旌旗环水次，舟檝泛中流。",
   "目极想前事，神交如共游。",
   "瑶琴久已绝，松韵自悲秋。"
  ],
  "title": "和西川李尚书汉州微月游房太尉西湖"
 },
 {
  "id": 3041,
  "author": "刘禹锡",
  "paragraphs": [
   "林端落照尽，湖上远岚清。",
   "水榭芝兰室，仙舟鱼鸟情。",
   "人琴久寂寞，烟月若平生。",
   "一泛钓璜处，再吟锵玉声。"
  ],
  "title": "和重题"
 },
 {
  "id": 3042,
  "author": "刘禹锡",
  "paragraphs": [
   "巩树烟月上，清光含碧流。",
   "且无三已色，犹泛五湖州。",
   "鹏息风还起，凤归林正秋。",
   "虽攀小山桂，此地不淹留。"
  ],
  "title": "酬李相公喜归乡国自巩县夜泛洛水见寄"
 },
 {
  "id": 3043,
  "author": "刘禹锡",
  "paragraphs": [
   "家山见初月，林壑悄无尘。",
   "幽境此何夕，清光如为人。",
   "潭空破镜入，风动翠蛾嚬。",
   "会向琐窗望，追思伊洛滨。"
  ],
  "title": "和李相公平泉潭上喜见初月"
 },
 {
  "id": 3044,
  "author": "刘禹锡",
  "paragraphs": [
   "暂别明庭去，初随优诏还。",
   "曾为鹏鸟赋，喜过凿龙山。",
   "新墅烟火起，野程泉石间。",
   "岩廊人望在，只得片时闲。"
  ],
  "title": "和李相公初归平泉过龙门南岭遥望山居即事"
 },
 {
  "id": 3045,
  "author": "刘禹锡",
  "paragraphs": [
   "业继韦平后，家依昆阆间。",
   "恩华辞北第，潇洒爱东山。",
   "满室图书在，入门松菊闲。",
   "垂天虽暂息，一举出人寰。"
  ],
  "title": "和李相公以平泉新墅获方外之名因为诗以报洛中士君子兼见寄之什"
 },
 {
  "id": 3046,
  "author": "刘禹锡",
  "paragraphs": [
   "独宿望海楼，夜深珍木冷。",
   "僧房已闭户，山月方出岭。",
   "碧池涵剑彩，宝刹摇星影。",
   "却忆郡斋中，虚眠此时景。"
  ],
  "title": "发苏州后登武丘寺望海楼"
 },
 {
  "id": 3047,
  "author": "刘禹锡",
  "paragraphs": [
   "吴越古今路，沧波朝夕流。",
   "从来别离地，能使管弦愁。",
   "江草带烟暮，海云含雨秋。",
   "知君五陵客，不乐石门游。"
  ],
  "title": "松江送处州奚使君"
 },
 {
  "id": 3048,
  "author": "刘禹锡",
  "paragraphs": [
   "云外支硎寺，名声敌虎丘。",
   "石文留马迹，峰势耸牛头。",
   "泉眼潜通海，松门预带秋。",
   "迟回好风景，王谢昔曾游。"
  ],
  "title": "题报恩寺"
 },
 {
  "id": 3049,
  "author": "刘禹锡",
  "paragraphs": [
   "几岁悲南国，今朝赋北征。",
   "归心渡江勇，病体得秋轻。",
   "海阔石门小，城高粉堞明。",
   "金山旧游寺，过岸听钟声。"
  ],
  "title": "罢郡姑苏北归渡杨子津 一"
 },
 {
  "id": 3050,
  "author": "刘禹锡",
  "paragraphs": [
   "故国荒台在，前临震泽波。",
   "绮罗随世尽，麋鹿古时多。",
   "筑用金锤力，摧因石鼠窠。",
   "昔年雕辇路，唯有采樵歌。"
  ],
  "title": "罢郡姑苏北归渡杨子津 二"
 },
 {
  "id": 3051,
  "author": "刘禹锡",
  "paragraphs": [
   "仙子东南秀，泠然善驭风。",
   "笙歌五云里，天地一壶中。",
   "受箓金华洞，焚香玉帝宫。",
   "我来君闭户，应是向崆峒。"
  ],
  "title": "寻汪道士不遇"
 },
 {
  "id": 3052,
  "author": "刘禹锡",
  "paragraphs": [
   "常时同砚席，寄砚感离群。",
   "清越敲寒玉，参差叠碧云。",
   "烟岚余斐亹，水墨两氛氲。",
   "好与陶贞白，松窗写紫文。"
  ],
  "title": "谢柳子厚寄叠石砚"
 },
 {
  "id": 3053,
  "author": "刘禹锡",
  "paragraphs": [
   "振蛰春潜至，湘南人未归。",
   "身加一日长，心觉去年非。",
   "燎火委虚烬，儿童衒彩衣。",
   "异乡无旧识，车马到门稀。"
  ],
  "title": "元日感怀"
 },
 {
  "id": 3054,
  "author": "刘禹锡",
  "paragraphs": [
   "浮云金络膝，昨日别朱轮。",
   "衔草如怀恋，嘶风尚意频。",
   "曾将此君子，不是换佳人。",
   "从此西归路，应容蹑后尘。"
  ],
  "title": "谢宣州崔相公赐马"
 },
 {
  "id": 3055,
  "author": "刘禹锡",
  "paragraphs": [
   "君书问风俗，此地接炎州。",
   "淫祀多青鬼，居人少白头。",
   "旅情偏在夜，乡思岂唯秋。",
   "每羡朝宗水，门前尽日流。"
  ],
  "title": "南中书来"
 },
 {
  "id": 3056,
  "author": "刘禹锡",
  "paragraphs": [
   "隐士遗尘在，高僧精舍开。",
   "地形临渚断，江势触山回。",
   "楚野花多思，南禽声例哀。",
   "殷勤最高顶，闲即望乡来。"
  ],
  "title": "题招隐寺"
 },
 {
  "id": 3057,
  "author": "刘禹锡",
  "paragraphs": [
   "萧条对秋色，相忆在云泉。",
   "木落病身死，潮平归思悬。",
   "凉钟山顶寺，暝火渡头船。",
   "此地非吾土，闲留又一年。"
  ],
  "title": "思归寄山中友人"
 },
 {
  "id": 3058,
  "author": "刘禹锡",
  "paragraphs": [
   "死且不自觉，其余安可论。",
   "昨宵凤池客，今日雀罗门。",
   "骑吏尘未息，铭旌风已翻。",
   "平生红粉爱，惟解哭黄昏。"
  ],
  "title": "有感"
 },
 {
  "id": 3059,
  "author": "刘禹锡",
  "paragraphs": [
   "昔日股肱守，朱轮兹地游。",
   "繁华日已谢，章句此空留。",
   "蔓草佳城闭，故林棠树秋。",
   "今来重垂泪，不忍过西州。"
  ],
  "title": "途次敷水驿伏睹华州舅氏昔日行县题诗处潸然有感"
 },
 {
  "id": 3060,
  "author": "刘禹锡",
  "paragraphs": [
   "采撷黄姜蘂，封题青琐闱。",
   "共闻调膳日，正是退朝归。",
   "响为纤筵发，情随彩翰飞。",
   "故将天下宝，万里与光辉。"
  ],
  "title": "奉和郑相公以考功十弟山姜花俯赐篇咏"
 },
 {
  "id": 3061,
  "author": "刘禹锡",
  "paragraphs": [
   "生为齐赘婿，死作楚先贤。",
   "应以客卿葬，故临官道边。",
   "寓言本多兴，放意能合权。",
   "我有一石酒，置君坟树前。"
  ],
  "title": "题淳于髠墓"
 },
 {
  "id": 3062,
  "author": "刘禹锡",
  "paragraphs": [
   "昨来楼上迎春处，今日登楼又送归。",
   "兰蘂残妆含露泣，柳条长袖向风挥。",
   "佳人对镜容颜改，楚客临江心事违。",
   "万古至今同此恨，无如一醉尽忘机。"
  ],
  "title": "送春词"
 },
 {
  "id": 3063,
  "author": "刘禹锡",
  "paragraphs": [
   "南徐报政入文昌，东郡须才别建章。",
   "视草名高同蜀客，拥旄年少胜荀郎。",
   "黄河一曲当城下，缇骑千重照路傍。",
   "自古相门还出相，如今人望在岩廊。"
  ],
  "title": "送李尚书镇滑州"
 },
 {
  "id": 3064,
  "author": "刘禹锡",
  "paragraphs": [
   "凤衔新诏降恩华，又见旌旗出浑家。",
   "故吏来辞辛属国，精兵愿逐李轻车。",
   "毡裘君长迎风驭，锦带酋豪踏雪衙。",
   "其奈明年好春日，无人唤看牡丹花。"
  ],
  "title": "送浑大夫赴丰州"
 },
 {
  "id": 3065,
  "author": "刘禹锡",
  "paragraphs": [
   "相门才子称华簪，持节东行捧德音。",
   "身带霜威辞凤阙，口传天语到鸡林。",
   "烟开鳌背千寻碧，日浴鲸波万顷金。",
   "想见扶桑受恩处，一时西拜尽倾心。"
  ],
  "title": "送源中丞充新罗册立使"
 },
 {
  "id": 3066,
  "author": "刘禹锡",
  "paragraphs": [
   "暂辍清斋出太常，空携诗卷赴甘棠。",
   "府公既有朝中旧，司马应容酒后狂。",
   "案牍来时唯署字，风烟入兴便成章。",
   "两京大道多游客，每遇词人战一场。"
  ],
  "title": "送王司马之陕州"
 },
 {
  "id": 3067,
  "author": "刘禹锡",
  "paragraphs": [
   "洛阳秋日正凄凄，君去西秦更向西。",
   "旧学三冬今转富，曾伤六翮养初齐。",
   "王城晓入窥丹凤，蜀路晴来见碧鸡。",
   "早识卧龙应有分，不妨从此蹑丹梯。"
  ],
  "title": "洛中送杨处厚入关便游蜀"
 },
 {
  "id": 3068,
  "author": "刘禹锡",
  "paragraphs": [
   "君思郢上吟归去，故自渝南掷郡章。",
   "野戍岸边留画舸，绿萝阴下到山庄。",
   "池荷雨后依香起，庭草春深绶带长。",
   "只恐鸣驺催上道，不容待得晚菘尝。"
  ],
  "title": "送周使君罢渝州归郢州别墅"
 },
 {
  "id": 3069,
  "author": "刘禹锡",
  "paragraphs": [
   "建节东行是旧游，欢声喜气满吴州。",
   "郡人重得黄丞相，童子争迎郭细侯。",
   "诏下初辞温室树，梦中先到景阳楼。",
   "自怜不识平津阁，遥望旌旗汝水头。"
  ],
  "title": "奉送浙西李仆射相公赴镇"
 },
 {
  "id": 3070,
  "author": "刘禹锡",
  "paragraphs": [
   "江北万人看玉节，江南千骑引金铙。",
   "凤从池上游沧海，鹤到辽东识旧巢。",
   "城下清波含百谷，窗中远岫列三茅。",
   "碧鸡白马回翔久，却忆朱方是乐郊。"
  ],
  "title": "重送浙西李相公顷廉问江南已经七载后历滑台剑南两镇遂入相今复领旧地新加旌旄"
 },
 {
  "id": 3071,
  "author": "刘禹锡",
  "paragraphs": [
   "耳闻战鼓带经锄，振发声名自里闾。",
   "已是世间能赋客，更攻窗下绝编书。",
   "朱门达者谁能识，绛帐书生尽不如。",
   "幸遇天官旧丞相，知君无翼上空虚。"
  ],
  "title": "送前进士蔡京赴学究科"
 },
 {
  "id": 3072,
  "author": "刘禹锡",
  "paragraphs": [
   "暂辞鸳鹭出蓬瀛，忽拥貔貅镇粤城。",
   "闽岭夏云迎皂盖，建溪秋树映红旌。",
   "山川远地由来好，富贵当年别有情。",
   "了却人间婚嫁事，复归朝右作公卿。"
  ],
  "title": "送唐舍人出镇闽中"
 },
 {
  "id": 3073,
  "author": "刘禹锡",
  "paragraphs": [
   "缇骑朱旗入楚城，士林皆贺振家声。",
   "儿童但喜迎宾守，故吏犹应记姓名。",
   "万顷水田连郭秀，四时烟月映淮清。",
   "忆君初得昆山玉，同向扬州携手行。"
  ],
  "title": "送李中丞赴楚州"
 },
 {
  "id": 3074,
  "author": "刘禹锡",
  "paragraphs": [
   "昔年内署振雄词，今日东都结去思。",
   "宫女犹传洞箫赋，国人先咏衮衣诗。",
   "华星却复文昌位，别鹤重归太乙池。",
   "想到金闺待通籍，一时惊喜见风仪。"
  ],
  "title": "奉送李户部侍郎自河南尹再除本官归阙"
 },
 {
  "id": 3075,
  "author": "刘禹锡",
  "paragraphs": [
   "楚关蕲水路非赊，东望云山日夕佳。",
   "薤叶照人呈夏簟，松花满碗试新茶。",
   "楼中饮兴因明月，江上诗情为晚霞。",
   "北地交亲长引领，早将玄鬓到京华。"
  ],
  "title": "送蕲州李郎中赴任"
 },
 {
  "id": 3076,
  "author": "刘禹锡",
  "paragraphs": [
   "相门才子高阳族，学省清资五品官。",
   "谏院过时荣棣萼，谢庭归去踏芝兰。",
   "山中花带烟岚晚，栈底江涵雪水寒。",
   "伯仲到家人尽贺，柳营莲府递相欢。"
  ],
  "title": "送国子令狐博士赴兴元觐省"
 },
 {
  "id": 3077,
  "author": "刘禹锡",
  "paragraphs": [
   "家袭韦平身业文，素风清白至今贫。",
   "南宫通籍新郎吏，西候从戎旧主人。",
   "城外草黄秋有雪，烽头烟静虏无尘。",
   "鼎门为别霜天晓，賸把离殇三五巡。"
  ],
  "title": "送李二十九兄员外赴邠宁使幕"
 },
 {
  "id": 3078,
  "author": "刘禹锡",
  "paragraphs": [
   "蝉鸣官树引行车，言自成周赴玉除。",
   "远取南朝贵公子，重修东观帝王书。",
   "常时载笔窥金匮，暇日登楼到石渠。",
   "若问旧人刘子政，如今白首在南徐。"
  ],
  "title": "送分司陈郎中只召直史馆重修三圣实录"
 },
 {
  "id": 3079,
  "author": "刘禹锡",
  "paragraphs": [
   "昨日东林看讲时，都人象马蹋琉璃。",
   "雪山童子应前世，金粟如来是本师。",
   "一锡言归九城路，三衣曾拂万年枝。",
   "休公久别如相问，楚客逢秋心更悲。"
  ],
  "title": "送慧则法师归上都因呈广宣上人"
 },
 {
  "id": 3080,
  "author": "刘禹锡",
  "paragraphs": [
   "黔江秋水浸云霓，独泛慈航路不迷。",
   "猿狖窥斋林叶动，蛟龙闻咒浪花低。",
   "如莲半偈心常悟，问菊新诗手自携。",
   "常说摩围似灵鹫，却将山屐上丹梯。"
  ],
  "title": "送义舟师却还黔南"
 },
 {
  "id": 3081,
  "author": "刘禹锡",
  "paragraphs": [
   "东林寺里一沙弥，心爱当时才子诗。",
   "山下偶随流水出，秋来却赴白云期。",
   "滩头蹑屐挑沙菜，路上停舟读古碑。",
   "想到旧房抛锡杖，小松应有过檐枝。"
  ],
  "title": "送景玄师东归"
 },
 {
  "id": 3082,
  "author": "刘禹锡",
  "paragraphs": [
   "汉寿城边野草春，荒祠古墓对荆榛。",
   "田中牧竖烧刍狗，陌上行人看石麟。",
   "华表半空经霹雳，碑文才见满埃尘。",
   "不知何日东瀛变，此地还成要路津。"
  ],
  "title": "汉寿城春望"
 },
 {
  "id": 3083,
  "author": "刘禹锡",
  "paragraphs": [
   "南国山川旧帝畿，宋台梁馆尚依稀。",
   "马嘶古道行人歇，麦秀空城野雉飞。",
   "风吹落叶填宫井，火入荒陵化宝衣。",
   "徒使词臣庾开府，咸阳终日苦思归。"
  ],
  "title": "荆门道怀古"
 },
 {
  "id": 3084,
  "author": "刘禹锡",
  "paragraphs": [
   "鸳鹭差池出建章，彩旗朱户蔚相望。",
   "新恩共理犬牙地，昨日同含鸡舌香。",
   "白芷江边分驿路，山桃蹊外接甘棠。",
   "应怜一罢金闺籍，枉渚逢春十度伤。"
  ],
  "title": "朗州窦员外见示与澧州元郎中郡斋赠答长句二篇因以继和"
 },
 {
  "id": 3085,
  "author": "刘禹锡",
  "paragraphs": [
   "新赐鱼书墨未干，贤人暂出远人安。",
   "朝驱旌斾行时令，夜见星辰忆旧官。",
   "梅蘂覆堦铃阁暖，雪峰当户戟枝寒。",
   "宁知楚客思公子，北望长吟澧有兰。"
  ],
  "title": "早春对雪奉寄澧州元郎中"
 },
 {
  "id": 3086,
  "author": "刘禹锡",
  "paragraphs": [
   "邻境诸侯同舍郎，芷江兰浦恨无梁。",
   "秋风门外旌旗动，晓露庭中橘柚香。",
   "玉簟微凉宜白昼，金笳入暮应清商。",
   "骚人昨夜闻𫛸鴂，不叹流年惜众芳。"
  ],
  "title": "窦朗州见示与澧州元郎中早秋赠荅命同作"
 },
 {
  "id": 3087,
  "author": "刘禹锡",
  "paragraphs": [
   "渡头轻雨洒寒梅，云际溶溶雪水来。",
   "梦渚草长迷楚望，夷陵土黑有秦灰。",
   "巴人泪应猿声落，蜀客船从鸟道回。",
   "十二碧峰何处所，永安宫外是荒台。"
  ],
  "title": "松滋渡望峡中"
 },
 {
  "id": 3088,
  "author": "刘禹锡",
  "paragraphs": [
   "烂柯山下旧仙郎，列宿来添婺女光。",
   "远放歌声分白纻，知传家学与青箱。",
   "水朝沧海何时去，兰在幽林亦自芳。",
   "闻说天台有遗爱，人将琪树比甘棠。"
  ],
  "title": "衢州徐员外使君遗以缟纻兼竹书箱因成一篇用答佳贶"
 },
 {
  "id": 3089,
  "author": "刘禹锡",
  "paragraphs": [
   "端州石砚人间重，赠我因知正草玄。",
   "阙里庙堂空旧物，开方灶下岂天然。",
   "玉蜍吐水霞光静，彩翰摇风绛锦鲜。",
   "此日佣工记名姓，因君数到墨池前。"
  ],
  "title": "唐秀才赠端州紫石砚以诗答之"
 },
 {
  "id": 3090,
  "author": "刘禹锡",
  "paragraphs": [
   "几年油幕佐征东，却泛沧浪狎钓童。",
   "欹枕醉眠成戏蝶，抱琴闲望送归鸿。",
   "文儒自袭胶西相，倚伏能齐塞上翁。",
   "更说扁舟动乡思，青菰已熟奈秋风。"
  ],
  "title": "览董评事思归之什因以诗赠"
 },
 {
  "id": 3091,
  "author": "刘禹锡",
  "paragraphs": [
   "双桧苍然古貌奇，含烟吐雾郁参差。",
   "晚依禅客当金殿，初对将军映画旗。",
   "龙象界中成宝盖，鸳鸯瓦上出高枝。",
   "长明灯是前朝焰，曾照青青年少时。"
  ],
  "title": "谢寺双桧"
 },
 {
  "id": 3092,
  "author": "刘禹锡",
  "paragraphs": [
   "风猎红旗入寿春，满城歌舞向朱轮。",
   "八公山下清淮水，千骑尘中白面人。",
   "桂岭雨余多鹤迹，茗园晴望似龙鳞。",
   "圣朝方用敢言者，次第应须旧谏臣。"
  ],
  "title": "寄杨八寿州"
 },
 {
  "id": 3093,
  "author": "刘禹锡",
  "paragraphs": [
   "高楼贺监昔曾登，壁上笔踪龙虎腾。",
   "中国书流尚皇象，北朝文士重徐陵。",
   "偶因独见空惊目，恨不同时便伏膺。",
   "唯恐尘埃转磨灭，再三珍重嘱山僧。"
  ],
  "title": "洛中寺北楼见贺监草书题诗"
 },
 {
  "id": 3094,
  "author": "刘禹锡",
  "paragraphs": [
   "零陵香草满郊坰，丹穴雏飞入翠屏。",
   "孝若归来成画赞，孟阳别后有山铭。",
   "兰陔旧地花才结，桂树新枝色更青。",
   "为报儒林丈人道，如今从此鬓星星。"
  ],
  "title": "闻韩宾擢第归觐以诗美之兼贺韩十五曹长时韩牧永州"
 },
 {
  "id": 3095,
  "author": "刘禹锡",
  "paragraphs": [
   "礼闱新榜动长安，九陌人人走马看。",
   "一日声名遍天下，满城桃李属春官。",
   "自吟白雪诠词赋，指示青云借羽翰。",
   "借问至公谁印可，支郎天眼定中观。"
  ],
  "title": "宣上人远寄和礼部王侍郎放榜后诗因而继和"
 },
 {
  "id": 3096,
  "author": "刘禹锡",
  "paragraphs": [
   "东岳真人张炼师，高情雅淡世间稀。",
   "堪为列女书青简，久事元君住翠微。",
   "金缕机中抛锦字，玉清台上著霓衣。",
   "云衢不要吹箫伴，只拟乘鸾独自飞。"
  ],
  "title": "赠东岳张炼师"
 },
 {
  "id": 3097,
  "author": "刘禹锡",
  "paragraphs": [
   "避地江湖知几春，今来本郡拥朱轮。",
   "阮郎无复里中旧，杨仆却为关外人。",
   "各系一官难命驾，每怀前好易沾巾。",
   "玉城山里多灵药，摆落功名且养神。"
  ],
  "title": "寄杨虢州与之旧姻"
 },
 {
  "id": 3098,
  "author": "刘禹锡",
  "paragraphs": [
   "长爱街西风景闲，到君居处暂开颜。",
   "清光门外一渠水，秋色墙头数点山。",
   "疏种碧松通月朗，多栽红药待春还。",
   "莫言堆案无余地，认得诗人在此间。"
  ],
  "title": "秋日题窦员外崇德里新居"
 },
 {
  "id": 3099,
  "author": "刘禹锡",
  "paragraphs": [
   "翔鸾阙下谢恩初，通籍由来在石渠。",
   "暂入南宫判祥瑞，还归内殿阅图书。",
   "故人犹在三江外，同病凡经二纪余。",
   "今日荐君嗟久滞，不惟文体似相如。"
  ],
  "title": "蒙恩转仪曹郎依前充集贤学士举韩潮州自代因寄七言"
 },
 {
  "id": 3100,
  "author": "刘禹锡",
  "paragraphs": [
   "城楼四望出风尘，见尽关西渭北春。",
   "百二山河雄上国，一双旌斾委名臣。",
   "壁中今日题诗处，天上同时草诏人。",
   "莫怪老郎呈滥吹，宦途虽别旧情亲。"
  ],
  "title": "途次华州陪钱大夫登城北楼春望因睹李崔令狐三相国唱和之什翰林旧侣继踵华城山水清高鸾凤翔集皆忝宿眷遂题此诗"
 },
 {
  "id": 3101,
  "author": "刘禹锡",
  "paragraphs": [
   "昔看黄菊与君别，今听玄蝉我却回。",
   "五夜飕飗枕前觉，一年颜状镜中来。",
   "马思边草拳毛动，雕眄青云睡眼开。",
   "天地肃清堪四望，为君扶病上高台。"
  ],
  "title": "始闻秋风"
 },
 {
  "id": 3102,
  "author": "刘禹锡",
  "paragraphs": [
   "凤楼南面控三条，拜表郎官早渡桥。",
   "清洛晓光铺碧簟，上阳霜叶剪红绡。",
   "省门簪组初成列，云路鸳鸾想退朝。",
   "寄谢殷勤九天侣，抢榆水击各逍遥。"
  ],
  "title": "洛中初冬拜表有怀上京故人"
 },
 {
  "id": 3103,
  "author": "刘禹锡",
  "paragraphs": [
   "曾遭飞语十年谪，新受恩光万里还。",
   "朝服不妨游洛浦，郊园依旧看嵩山。",
   "竹含天籁清商乐，水绕庭台碧玉环。",
   "留作功成退身地，如今只是暂时闲。"
  ],
  "title": "尉迟郎中见示自南迁牵复却至洛城东旧居之作因以和之"
 },
 {
  "id": 3104,
  "author": "刘禹锡",
  "paragraphs": [
   "潦倒声名拥肿材，一生多故苦邅回。",
   "南宫旧籍遥相管，东洛闲门昼未开。",
   "静对道流论药石，偶逢词客与琼瑰。",
   "怪君近日文锋利，新向延平看剑来。"
  ],
  "title": "洛中酬福建陈判官见赠"
 },
 {
  "id": 3105,
  "author": "刘禹锡",
  "paragraphs": [
   "清羸隐几望云空，左掖鸳鸾到室中。",
   "一卷素书消永日，数茎斑髪对秋风。",
   "菱花照后容虽改，蓍草占来命已通。",
   "莫怪人人惊早白，缘君尚是黑头翁。"
  ],
  "title": "和苏十郎中谢病闲居时严常侍萧给事同过访叹初有二毛之作"
 },
 {
  "id": 3106,
  "author": "刘禹锡",
  "paragraphs": [
   "扬州从事夜相寻，无限新诗月下吟。",
   "初服已惊玄髪长，高情犹向碧云深。",
   "语余时举一杯酒，坐久方闻四处砧。",
   "不逐繁华访闲散，知君摆落俗人心。"
  ],
  "title": "酬淮南廖参谋秋夕见过之作"
 },
 {
  "id": 3107,
  "author": "刘禹锡",
  "paragraphs": [
   "爱君新买街西宅，客到如游鄠杜间。",
   "雨后退朝贪种树，申时出省趁看山。",
   "门前巷陌三条近，墙内池亭万境闲。",
   "见拟移居作邻里，不论时节请开关。"
  ],
  "title": "题王郎中宣义里新居"
 },
 {
  "id": 3108,
  "author": "刘禹锡",
  "paragraphs": [
   "昔日居邻招屈亭，枫林橘树鹧鸪声。",
   "一辞御苑青门去，十见蛮江白芷生。",
   "自此曾沾宣室召，如今又守阖闾城。",
   "何人万里能相忆，同舍仙郎与外兄。"
  ],
  "title": "酬朗州崔员外与任十四兄侍御同过鄙人旧居见怀之什时守吴郡"
 },
 {
  "id": 3109,
  "author": "刘禹锡",
  "paragraphs": [
   "千竿竹翠数莲红，水阁虚凉玉簟空。",
   "琥珀盏红疑漏酒，水晶帘莹更通风。",
   "赐冰满碗沈朱实，法馔盈盘覆碧笼。",
   "尽日逍遥避烦暑，再三珍重主人翁。"
  ],
  "title": "刘驸马水亭避暑"
 },
 {
  "id": 3110,
  "author": "刘禹锡",
  "paragraphs": [
   "南宫幸袭芝兰后，左辅曾交印绶来。",
   "多病未离清洛苑，新恩已历望仙台。",
   "关头古塞桃林静，城下长河竹箭回。",
   "闻说随车有零雨，此时偏动子荆才。"
  ],
  "title": "述旧贺迁寄陕虢孙常侍"
 },
 {
  "id": 3111,
  "author": "刘禹锡",
  "paragraphs": [
   "南荆西蜀大行台，幕府旌门相对开。",
   "名重三司平水土，威雄八阵役风雷。",
   "彩云朝望青城起，锦浪秋经白帝来。",
   "不是郢中清唱发，谁当丞相掞天才。"
  ],
  "title": "江陵严司空见示与成都武相公唱和因命同作"
 },
 {
  "id": 3112,
  "author": "刘禹锡",
  "paragraphs": [
   "势轧枝偏根已危，高情一见与扶持。",
   "忽从憔悴有生意，却为离披无俗姿。",
   "影入岩廊行乐处，韵含天籁宿斋时。",
   "谢公莫道东山去，待取阴成满凤池。"
  ],
  "title": "庙庭偃松诗"
 },
 {
  "id": 3113,
  "author": "刘禹锡",
  "paragraphs": [
   "一夜霜风凋玉芝，苍生望绝士林悲。",
   "空怀济世安人略，不见男婚女嫁时。",
   "遗草一函归太史，旅坟三尺近要离。",
   "朔方徙岁行当满，欲为君刊第二碑。"
  ],
  "title": "哭吕衡州时予方谪居"
 },
 {
  "id": 3114,
  "author": "刘禹锡",
  "paragraphs": [
   "前年曾见两鬟时，今日惊吟悼妓诗。",
   "凤管学成知有籍，龙媒欲换叹无期。",
   "空廊月照常行地，后院花开旧折枝。",
   "寂寞鱼山青草里，何人更立智琼祠。"
  ],
  "title": "夔州窦员外使君见示悼妓诗顾余尝识之因命同作"
 },
 {
  "id": 3115,
  "author": "刘禹锡",
  "paragraphs": [
   "鸾声窈眇管参差，清韵初调众乐随。",
   "幽院妆成花下弄，高楼月好夜深吹。",
   "忽惊暮雨飘零尽，唯有朝云梦想期。",
   "闻道今年寒食日，东山旧路独行迟。"
  ],
  "title": "窦夔州见寄寒食日忆故姬小红吹笙因和之"
 },
 {
  "id": 3116,
  "author": "刘禹锡",
  "paragraphs": [
   "俊骨英才气褎然，策名飞步冠群贤。",
   "逢时已自致高位，得疾还因倚少年。",
   "天上别归京兆府，人间空数茂陵阡。",
   "今朝穗帐哭君处，前日见铺歌舞筵。"
  ],
  "title": "哭庞京兆"
 },
 {
  "id": 3117,
  "author": "刘禹锡",
  "paragraphs": [
   "一家何啻十朱轮，诸父双飞秉大钧。",
   "曾脱素衣参幕客，却为精舍读书人。",
   "离筵雒水侵杯色，征路函关向晚尘。",
   "今日山公旧宾主，知君不负帝城春。"
  ],
  "title": "送李庚先辈赴选"
 },
 {
  "id": 3118,
  "author": "刘禹锡",
  "paragraphs": [
   "汉家都尉旧征蛮，血食如今配此山。",
   "曲盖幽深苍桧下，洞箫愁绝翠屏间。",
   "荆巫脉脉传神语，野老娑娑起醉颜。",
   "日落风生庙门外，几人连蹋竹歌还。"
  ],
  "title": "阳山庙观赛神"
 },
 {
  "id": 3119,
  "author": "刘禹锡",
  "paragraphs": [
   "宝书翻译学初成，振锡如飞白足轻。",
   "彭泽因家凡几世，灵山预会是前生。",
   "传灯已悟无为理，濡露犹怀罔极情。",
   "从此多逢大居士，何人不愿解珠璎。"
  ],
  "title": "送僧元暠东游"
 },
 {
  "id": 3120,
  "author": "刘禹锡",
  "paragraphs": [
   "浮杯万里过沧溟，遍礼名山适性灵。",
   "深夜降龙潭水黑，新秋放鹤野田青。",
   "身无彼我那怀土，心会真如不读经。",
   "为问中华学道者，几人雄猛得宁馨。"
  ],
  "title": "赠日本僧智藏"
 },
 {
  "id": 3121,
  "author": "刘禹锡",
  "paragraphs": [
   "孤云出岫本无依，胜境名山即是归。",
   "久向吴门游好寺，还思越水洗尘机。",
   "浙江涛惊狮子吼，稽岭峰疑灵鹫飞。",
   "更入天台石桥去，垂珠璀璨拂三衣。"
  ],
  "title": "送元简上人适越"
 },
 {
  "id": 3122,
  "author": "刘禹锡",
  "paragraphs": [
   "宿习修来得慧根，多闻第一却忘言。",
   "自从七祖传心印，不要三乘入便门。",
   "东泛沧江寻古迹，西归紫阁出尘喧。",
   "河南白尹大檀越，好把真经相对翻。"
  ],
  "title": "送宗密上人归南山草堂寺因谒河南尹白侍郎"
 },
 {
  "id": 3123,
  "author": "刘禹锡",
  "paragraphs": [
   "西晋楼船下益州，金陵王气黯然收。",
   "千寻铁锁沈江底，一片降旛出石头。",
   "人世几回伤往事，山形依旧枕江流。",
   "今逢四海为家日，故垒萧萧芦荻秋。"
  ],
  "title": "西塞山怀古"
 },
 {
  "id": 3124,
  "author": "刘禹锡",
  "paragraphs": [
   "碧云佳句久传芳，曾向成都住草堂。",
   "振锡常过长者宅，披衣犹带令公香。",
   "一时风景添诗思，八部人天入道场。",
   "吾家本自有柴桑。"
  ],
  "title": "广宣上人寄在蜀与韦令公唱和诗卷因以令公手扎荅诗示之"
 },
 {
  "id": 3125,
  "author": "刘禹锡",
  "paragraphs": [
   "钱塘山水有奇声，暂谪仙官领百城。",
   "女妓还闻名小小，使君谁许唤卿卿。",
   "鳌惊震海风雷起，蜃鬬嘘天楼阁成。",
   "莫道骚人在三楚，文星今向斗牛明。"
  ],
  "title": "白舍人自杭州寄新诗有柳色春藏苏小家之句因而戏酬兼寄浙东元相公"
 },
 {
  "id": 3126,
  "author": "刘禹锡",
  "paragraphs": [
   "曾向空门学坐禅，如今万事尽忘筌。",
   "眼前名利同春梦，醉里风情敌少年。",
   "野草芳菲红锦地，游丝撩乱碧罗天。",
   "心知洛下闲才子，不作诗魔即酒颠。"
  ],
  "title": "春日书怀寄东洛白二十二杨八二庶子"
 },
 {
  "id": 3127,
  "author": "刘禹锡",
  "paragraphs": [
   "虽陪三品散班中，资历从来事不同。",
   "名姓也曾镌石柱，诗篇未得上屏风。",
   "甘陵旧党凋零尽，魏阙新知礼数崇。",
   "烟水五湖如有伴，犹应堪作钓鱼翁。"
  ],
  "title": "白舍人见酬拙诗因以寄谢"
 },
 {
  "id": 3128,
  "author": "刘禹锡",
  "paragraphs": [
   "苏州刺史例能诗，西掖今来替左司。",
   "二八城门开道路，五千兵马引旌旗。",
   "水通山寺笙歌去，骑过虹桥剑戟随。",
   "若共吴王鬬百草，不如应是欠西施。"
  ],
  "title": "白舍人曹长寄新诗有游宴之盛因以戏酬"
 },
 {
  "id": 3129,
  "author": "刘禹锡",
  "paragraphs": [
   "莫嗟华髪与无儿，却是人间久远期。",
   "雪里高山头白早，海中仙果子生迟。",
   "于公必有高门庆，谢守何烦晓镜悲。",
   "幸免如新分非浅，祝君长咏梦熊诗。"
  ],
  "title": "苏州白舍人寄新诗有叹早白无儿之句因以赠之"
 },
 {
  "id": 3130,
  "author": "刘禹锡",
  "paragraphs": [
   "巴山楚水凄凉地，二十三年弃置身。",
   "怀旧空吟闻篴赋，到乡翻似烂柯人。",
   "沈舟侧畔千帆过，病树前头万木春。",
   "今日听君歌一曲，暂凭杯酒长精神。"
  ],
  "title": "酬乐天扬州初逢席上见赠"
 },
 {
  "id": 3131,
  "author": "刘禹锡",
  "paragraphs": [
   "自到山阳不许辞，高斋日夜有佳期。",
   "管弦正合看书院，语笑方酣各咏诗。",
   "银汉雪晴褰翠幕，清淮月影落金卮。",
   "洛阳归客明朝去，容趁城东花发时。"
  ],
  "title": "罢郡归洛途次山阳留辞郭中丞使君"
 },
 {
  "id": 3132,
  "author": "刘禹锡",
  "paragraphs": [
   "僧房药树依寒井，井有香泉树有灵。",
   "翠黛叶生笼石甃，殷红子熟照铜瓶。",
   "枝繁本是仙人杖，根老新成瑞犬形。",
   "上品功能甘露味，还知一勺可延龄。"
  ],
  "title": "楚州开元寺北院枸杞临井繁茂可观群贤赋诗因以继和"
 },
 {
  "id": 3133,
  "author": "刘禹锡",
  "paragraphs": [
   "养来鹦鹉觜初红，宜在朱楼绣户中。",
   "频学唤人缘性慧，偏能识主为情通。",
   "敛毛睡足难销日，亸翅愁时愿见风。",
   "谁遣聪明好颜色，事须安置入深笼。"
  ],
  "title": "和乐天鹦鹉"
 },
 {
  "id": 3134,
  "author": "刘禹锡",
  "paragraphs": [
   "曾经谢病各游梁，今日相逢忆孝王。",
   "少有一身兼将相，更能四面占文章。",
   "开颜坐上催飞盏，回首庭中看舞枪。",
   "借问风前兼月下，不知何客对胡床。"
  ],
  "title": "洛中逢白监同话游梁之乐因寄宣武令狐相公"
 },
 {
  "id": 3135,
  "author": "刘禹锡",
  "paragraphs": [
   "将星夜落使星来，三省清臣到外台。",
   "事重各衔天子诏，礼成同把故人杯。",
   "卷帘松竹雪初霁，满院池塘春欲回。",
   "第一林亭迎好客，殷勤莫惜玉山颓。"
  ],
  "title": "河南王少尹宅燕张常侍白舍人兼呈卢郎中李员外二副使"
 },
 {
  "id": 3136,
  "author": "刘禹锡",
  "paragraphs": [
   "新竹翛翛韵晓风，隔囱依砌尚蒙笼。",
   "数间素壁初开后，一段清光入坐中。",
   "欹枕闲看知自适，含毫朗咏与谁同。",
   "此君若欲长相见，政事堂东有旧丛。"
  ],
  "title": "和宣武令狐相公郡斋对新竹"
 },
 {
  "id": 3137,
  "author": "刘禹锡",
  "paragraphs": [
   "昨日看成送鹤诗，高笼提出白云司。",
   "朱门乍入应迷路，玉树容栖莫拣枝。",
   "双舞庭中花落处，数声池上月明时。",
   "三山碧海不归去，且向人间呈羽仪。"
  ],
  "title": "和乐天送鹤上裴相公别鹤之作"
 },
 {
  "id": 3138,
  "author": "刘禹锡",
  "paragraphs": [
   "禁漏晨钟声欲绝，旌旗组绶影相交。",
   "殿含佳气当龙首，阁倚晴天见凤巢。",
   "山色葱笼丹槛外，霞光泛滟翠松梢。",
   "多惭再入金门籍，不敢为文学解嘲。"
  ],
  "title": "阙下待传点呈诸同舍"
 },
 {
  "id": 3139,
  "author": "刘禹锡",
  "paragraphs": [
   "把取菱花百炼镜，换他竹叶十旬杯。",
   "嚬眉厌老终难去，蘸甲须欢便到来。",
   "妍丑太分迷忌讳，松乔俱傲绝嫌猜。",
   "校量功力相千万，好去从空白玉台。"
  ],
  "title": "和乐天以镜换酒"
 },
 {
  "id": 3140,
  "author": "刘禹锡",
  "paragraphs": [
   "可怜五马风流地，暂辍金貂侍从才。",
   "阁上掩书刘向去，门前修刺孔融来。",
   "崤陵路静寒无雨，洛水桥长昼起雷。",
   "共羡府中棠棣好，先于城外百花开。"
  ],
  "title": "同乐天送河南冯尹学士"
 },
 {
  "id": 3141,
  "author": "刘禹锡",
  "paragraphs": [
   "爱名之世忘名客，多事之时无事身。",
   "古老相传见来久，岁年虽变貌常新。",
   "飞章上达三清路，受箓平交五岳神。",
   "笑听冬冬朝暮鼓，只能催得市朝人。"
  ],
  "title": "同白二十二赠王山人"
 },
 {
  "id": 3142,
  "author": "刘禹锡",
  "paragraphs": [
   "凤池西畔图书府，玉树玲珑景气闲。",
   "长听余风送天乐，时登高阁望人寰。",
   "青山云绕栏干外，紫殿香来步武间。",
   "曾是先贤翔集地，每看壁记一惭颜。"
  ],
  "title": "题集贤阁"
 },
 {
  "id": 3143,
  "author": "刘禹锡",
  "paragraphs": [
   "凌云羽翮掞天才，扬历中枢与外台。",
   "相印昔辞东阁去，将星还拱北辰来。",
   "殿庭捧日彯缨入，阁道看山曳履回。",
   "口不言功心自适，吟诗酿酒待花开。"
  ],
  "title": "和令狐相公初归京国赋诗言怀"
 },
 {
  "id": 3144,
  "author": "刘禹锡",
  "paragraphs": [
   "闲步南园烟雨晴，遥闻丝竹出墙声。",
   "欲抛丹笔三川去，先教清商一部成。",
   "花木手栽偏有兴，歌词自作别生情。",
   "多才遇景皆能咏，当日人传满凤城。"
  ],
  "title": "和乐天南园试小乐"
 },
 {
  "id": 3145,
  "author": "刘禹锡",
  "paragraphs": [
   "才子声名白侍郎，风流虽老尚难当。",
   "诗情逸似陶彭泽，斋日多如周太常。",
   "矻矻将心求净法，时时偷眼看春光。",
   "知君技痒思欢䜩，欲倩天魔破道场。"
  ],
  "title": "答乐天戏赠"
 },
 {
  "id": 3146,
  "author": "刘禹锡",
  "paragraphs": [
   "尚书剑履出明光，居守旌旗赴洛阳。",
   "世上功名兼将相，人间声价是文章。",
   "衙门晓辟分天仗，宾幕初开辟省郎。",
   "从发坡头向东望，春风处处有甘棠。"
  ],
  "title": "同乐天送令狐相公赴东都留守"
 },
 {
  "id": 3147,
  "author": "刘禹锡",
  "paragraphs": [
   "鼎食华轩到眼前，拂衣高谢岂徒然。",
   "九霄路上辞朝客，四皓丛中作少年。",
   "他日卧龙终得雨，今朝放鹤且冲天。",
   "洛阳旧有衡茆在，亦拟抽身伴地仙。"
  ],
  "title": "刑部白侍郎谢病长告改宾客分司以诗赠别"
 },
 {
  "id": 3148,
  "author": "刘禹锡",
  "paragraphs": [
   "麦陇和风吹树枝，商山逸客出关时。",
   "身无拘束起长晚，路足交亲行自迟。",
   "官拂象筵终日待，私将鸡黍几人期。",
   "君来不用飞书报，万户先从纸贵知。"
  ],
  "title": "和留守令狐相公答白宾客"
 },
 {
  "id": 3149,
  "author": "刘禹锡",
  "paragraphs": [
   "词人各在一涯居，声味虽同迹自疏。",
   "佳句传因多好事，尺题稀为不便书。",
   "已通戎略逢黄石，仍占星文耀碧虚。",
   "闻说朝天在来岁，霸陵春色待行车。"
  ],
  "title": "酬郓州令狐相公官舍言怀见寄兼呈乐天"
 },
 {
  "id": 3150,
  "author": "刘禹锡",
  "paragraphs": [
   "吟君苦调我沾缨，能使无情尽有情。",
   "四望车中心未释，千秋亭下赋初成。",
   "庭梧已有栖雏处，池鹤今无子和声。",
   "从此期君比琼树，一枝吹折一枝生。"
  ],
  "title": "吟白乐天哭崔儿二篇怆然寄赠"
 },
 {
  "id": 3151,
  "author": "刘禹锡",
  "paragraphs": [
   "衙前有乐馔常精，宅内连池酒任倾。",
   "自是官高无狎客，不论年长少欢情。",
   "骊龙颔被探珠去，老蚌胚还应月生。",
   "莫羡三春桃与李，桂花成实向秋荣。"
  ],
  "title": "答乐天所寄咏怀且释其枯树之叹"
 },
 {
  "id": 3152,
  "author": "刘禹锡",
  "paragraphs": [
   "吴郡鱼书下紫宸，长安厩吏送朱轮。",
   "二南风化承遗爱，八咏声名蹑后尘。",
   "梁氏夫妻为寄客，陆家兄弟是州民。",
   "江城春日追游处，共忆东归旧主人。"
  ],
  "title": "赴苏州酬别乐天"
 },
 {
  "id": 3153,
  "author": "刘禹锡",
  "paragraphs": [
   "龙门宾客会龙宫，东去旌旗驻上东。",
   "二八笙歌云幕下，三千世界雪花中。",
   "离堂未暗排红烛，别曲含凄飏晚风。",
   "才子从今一分散，便将诗咏向吴侬。"
  ],
  "title": "福先寺雪中酬别乐天"
 },
 {
  "id": 3154,
  "author": "刘禹锡",
  "paragraphs": [
   "吟君新什慰蹉跎，屈指同登耳顺科。",
   "邓禹功成三纪事，孔融书就八年多。",
   "已经将相谁能尔，抛却丞郎争奈何。",
   "独恨长洲数千里，且随鱼鸟泛烟波。"
  ],
  "title": "和乐天耳顺吟兼寄敦诗"
 },
 {
  "id": 3155,
  "author": "刘禹锡",
  "paragraphs": [
   "十万天兵貂锦衣，晋城风日斗生辉。",
   "行台仆射深恩重，从事中郎旧路归。",
   "叠鼓蹙成汾水浪，闪旗惊断塞鸿飞。",
   "边庭自此无烽火，拥节还来坐紫微。"
  ],
  "title": "和白侍郎送令狐相公镇太原"
 },
 {
  "id": 3156,
  "author": "刘禹锡",
  "paragraphs": [
   "元君后辈先零落，崔相同年不少留。",
   "华屋坐来能几日，夜台归去便千秋。",
   "背时犹自居三品，得老终须卜一丘。",
   "若使吾徒还早达，亦应箫鼓入松楸。"
  ],
  "title": "酬乐天见寄"
 },
 {
  "id": 3157,
  "author": "刘禹锡",
  "paragraphs": [
   "风云变化饶年少，光景蹉跎属老夫。",
   "秋隼得时凌汗漫，寒龟饮气受泥涂。",
   "东隅有失谁能免，北叟之言岂便无。",
   "振臂犹堪呼一掷，争知掌下不成卢。"
  ],
  "title": "乐天寄重和晚达冬青一篇因成再答"
 },
 {
  "id": 3158,
  "author": "刘禹锡",
  "paragraphs": [
   "几年侍从作名臣，却向青云索得身。",
   "朝士忽为方外士，主人仍是眼中人。",
   "双鸾游处天京好，五马行时海峤春。",
   "遥羡光阴不虚掷，肯令丝竹暂生尘。"
  ],
  "title": "河南白尹有喜崔宾客归洛兼见怀长句因而继和"
 },
 {
  "id": 3159,
  "author": "刘禹锡",
  "paragraphs": [
   "见学胡琴见艺成，今朝追想几伤情。",
   "撚弦花下呈新曲，放拨灯前谢改名。",
   "但是好花皆易落，从来尤物不长生。",
   "鸾台夜直衣衾冷，云雨无因入禁城。"
  ],
  "title": "和杨师皋给事伤小姬英英"
 },
 {
  "id": 3160,
  "author": "刘禹锡",
  "paragraphs": [
   "旧相临戎非称意，词人作尹本多情。",
   "从容自使边尘静，谈笑不闻桴鼓声。",
   "章句新添塞下曲，风流旧占洛阳城。",
   "昨来亦有吴趋咏，惟寄东都与北京。"
  ],
  "title": "和乐天洛下醉吟寄太原令狐相公兼见怀长句"
 },
 {
  "id": 3161,
  "author": "刘禹锡",
  "paragraphs": [
   "谩读图书三十车，年年为郡老天涯。",
   "一生不得文章力，百口空为饱煖家。",
   "绮季衣冠称鬓面，吴公政事副词华。",
   "还思谢病吟归去，同醉城东桃李花。"
  ],
  "title": "郡斋书怀寄江南白尹兼简分司崔宾客"
 },
 {
  "id": 3162,
  "author": "刘禹锡",
  "paragraphs": [
   "树绕荒台叶满池，箫声一绝草虫悲。",
   "邻家犹学宫人髻，园客争偷御果枝。",
   "马埒蓬蒿藏狡兔，凤楼烟雨啸愁鸱。",
   "何郎独在无恩泽，不似当初傅粉时。"
  ],
  "title": "题于家公主旧宅"
 },
 {
  "id": 3163,
  "author": "刘禹锡",
  "paragraphs": [
   "久学文章含白凤，却因政事赐金鱼。",
   "郡人未识闻谣咏，天子知名与诏书。",
   "珍重贺诗呈锦绣，愿言归计并园庐。",
   "旧来词客多无位，金紫同游谁得如。"
  ],
  "title": "酬乐天贻贺金紫之什"
 },
 {
  "id": 3164,
  "author": "刘禹锡",
  "paragraphs": [
   "吟君叹逝双绝句，使我伤怀奏短歌。",
   "世上空惊故人少，集中惟觉祭文多。",
   "芳林新叶催陈叶，流水前波让后波。",
   "万古到今同此恨，闻琴泪尽欲如何。"
  ],
  "title": "乐天见示伤微之敦诗晦叔三君子皆有深分因成是诗以寄"
 },
 {
  "id": 3165,
  "author": "刘禹锡",
  "paragraphs": [
   "柘枝本出楚王家，玉面添娇舞态奢。",
   "松鬓改梳鸾凤髻，新衫别识鬬鸡纱。",
   "鼓催残拍腰身软，汗透罗衣雨点花。",
   "画筵曲罢辞归去，便随王母上烟霞。"
  ],
  "title": "和乐天柘枝"
 },
 {
  "id": 3166,
  "author": "刘禹锡",
  "paragraphs": [
   "薝卜林中黄土堆，罗襦绣黛已成灰。",
   "芳魂虽死人不怕，蔓草逢春花自开。",
   "幡盖向风疑舞袖，镜灯临晓似妆台。",
   "吴王娇女坟相近，一片行云应往来。"
  ],
  "title": "和乐天题真娘墓"
 },
 {
  "id": 3167,
  "author": "刘禹锡",
  "paragraphs": [
   "天下咽喉今大宁，军城喜气彻青冥。",
   "庭前剑戟朝迎日，笔底文章夜应星。",
   "三省壁中题姓字，万人头上见仪形。",
   "汴州忽复承平事，正月看灯户不扃。"
  ],
  "title": "客有话汴州新政书事寄令狐相公"
 },
 {
  "id": 3168,
  "author": "刘禹锡",
  "paragraphs": [
   "两首新诗百字余，朱弦玉磬韵难如。",
   "汉家丞相重征后，梁苑仁风一变初。",
   "四面诸侯瞻节制，八方通货溢河渠。",
   "自从却縠为元帅，大将归来尽把书。"
  ],
  "title": "令狐相公见示河中杨少尹赠答兼命继之"
 },
 {
  "id": 3169,
  "author": "刘禹锡",
  "paragraphs": [
   "银珰谒者引蜺旌，霞帔仙官到赤城。",
   "白鹤迎来天乐动，金龙掷下海神惊。",
   "元君伏奏归中禁，武帝亲斋礼上清。",
   "何事夷门请诗送，梁王文字上声名。"
  ],
  "title": "和令狐相公送赵常盈炼师与中贵人同拜岳及天台投龙毕却赴京"
 },
 {
  "id": 3170,
  "author": "刘禹锡",
  "paragraphs": [
   "越声长苦有谁闻，老向湘山与楚云。",
   "海峤新辞永嘉守，夷门重见信陵君。",
   "田园松菊今迷路，霄汉鸳鸿久绝群。",
   "幸遇甘泉尚词赋，不知何客荐雄文。"
  ],
  "title": "酬令狐相公赠别"
 },
 {
  "id": 3171,
  "author": "刘禹锡",
  "paragraphs": [
   "邅回二纪重为郎，洛下遥分列宿光。",
   "不见当关呼早起，曾无侍史与焚香。",
   "三花秀色通春幌，十字清波绕宅墙。",
   "白发青衫谁比数，相怜只是有梁王。"
  ],
  "title": "酬令狐相公寄贺迁拜之什"
 },
 {
  "id": 3172,
  "author": "刘禹锡",
  "paragraphs": [
   "长忆梁王逸兴多，西园花尽兴如何。",
   "近来溽暑侵亭馆，应觉清谈胜绮罗。",
   "境入篇章高韵发，风穿号令众心和。",
   "承明欲谒先相报，愿拂朝衣逐晓珂。"
  ],
  "title": "夏日寄宣武令狐相公"
 },
 {
  "id": 3173,
  "author": "刘禹锡",
  "paragraphs": [
   "仙院文房隔旧宫，当时盛事尽成空。",
   "墨池半在颓垣下，书带犹生蔓草中。",
   "巡内因经九重苑，裁诗又继二南风。",
   "为兄手写殷勤句，遍历三台各一通。"
  ],
  "title": "酬令狐留守巡内至集贤院见寄"
 },
 {
  "id": 3174,
  "author": "刘禹锡",
  "paragraphs": [
   "章句惭非第一流，世间才子昔陪游。",
   "吴宫已叹芙蓉死，边月空悲芦管秋。",
   "任向洛阳称傲吏，苦教河上领诸侯。",
   "石渠甘对图书老，关外杨公安稳不。"
  ],
  "title": "和令狐相公言怀寄河中杨少尹"
 },
 {
  "id": 3175,
  "author": "刘禹锡",
  "paragraphs": [
   "北都留守将天兵，出入香街宿禁扃。",
   "鼙鼓夜闻惊朔雁，旌旗晓动拂参星。",
   "孔璋旧檄家家有，叔度新歌处处听。",
   "夷落遥知真汉相，争来屈膝看仪刑。"
  ],
  "title": "令狐相公自天平移镇太原以诗申贺"
 },
 {
  "id": 3176,
  "author": "刘禹锡",
  "paragraphs": [
   "边烽寂寂尽收兵。",
   "宫树苍苍静掩扃，戎羯归心如内地。",
   "天狼无角比凡星，新成丽句开缄后。",
   "便入清歌满坐听，吴苑晋祠遥望处。",
   "可怜南北太相形。"
  ],
  "title": "重酬前寄"
 },
 {
  "id": 3177,
  "author": "刘禹锡",
  "paragraphs": [
   "飞蓬卷尽塞云寒，战马闲嘶汉地宽。",
   "万里胡天无警急，一笼烽火报平安。",
   "灯前妓乐留宾宴，雪后山河出猎看。",
   "珍重新诗远相寄，风情不似四登坛。"
  ],
  "title": "令狐相公自太原累示新诗因以酬寄"
 },
 {
  "id": 3178,
  "author": "刘禹锡",
  "paragraphs": [
   "清淮南岸家山树，黑水东边第一栽。",
   "影近画梁迎晓日，香随绿酒入金杯。",
   "根留本土依江润，叶起寒棱映月开。",
   "早晚阴城比梧竹，九霄还放彩雏来。"
  ],
  "title": "酬令狐相公使宅别斋初栽桂树见怀之作"
 },
 {
  "id": 3179,
  "author": "刘禹锡",
  "paragraphs": [
   "才兼文武播雄名，遗爱芳尘满洛城。",
   "身在行台为仆射，书来甪里访先生。",
   "闲游占得嵩山色，醉卧高听洛水声。",
   "千里相思难命驾，七言诗里寄深情。"
  ],
  "title": "酬令狐相公见寄"
 },
 {
  "id": 3180,
  "author": "刘禹锡",
  "paragraphs": [
   "功成频献乞身章，摆落襄阳镇洛阳。",
   "万乘旌旗分一半，八方风雨会中央。",
   "兵符今奉黄公略，书殿曾随翠凤翔。",
   "心寄华亭一双鹤，曰陪高步绕池塘。"
  ],
  "title": "郡内书情献裴侍中留守"
 },
 {
  "id": 3181,
  "author": "刘禹锡",
  "paragraphs": [
   "酒法众传吴米好，舞衣偏尚越罗轻。",
   "动摇浮蚁香浓甚，装束轻鸿意态生。",
   "阅曲定知能自适，举杯应叹不同倾。",
   "终朝相忆终年别，对景临风无限情。"
  ],
  "title": "酬乐天衫酒见寄"
 },
 {
  "id": 3182,
  "author": "刘禹锡",
  "paragraphs": [
   "新恩通籍在龙楼，分务神都近旧丘。",
   "自有园公紫芝侣，仍追少傅赤松游。",
   "华林霜叶红霞晚，伊水晴光碧玉秋。",
   "更接东山文酒会，始知江左未风流。"
  ],
  "title": "自左冯归洛下酬乐天兼呈裴令公"
 },
 {
  "id": 3183,
  "author": "刘禹锡",
  "paragraphs": [
   "空斋寂寂不生尘，药物方书绕病身。",
   "纤草数茎胜静地，幽禽忽至似佳宾。",
   "世间忧喜虽无定，释氏销磨尽有因。",
   "同向洛阳闲度日，莫教风景属他人。"
  ],
  "title": "秋斋独坐寄乐天兼呈吴方之大夫"
 },
 {
  "id": 3184,
  "author": "刘禹锡",
  "paragraphs": [
   "常修清净去繁华，人识王城长者家。",
   "案上香烟铺贝叶，佛前灯焰透莲花。",
   "持斋已满招闲客，理曲先闻命小娃。",
   "明日若过方丈室，还应问为法来邪。"
  ],
  "title": "和乐天斋戒月满夜对道场偶怀咏"
 },
 {
  "id": 3185,
  "author": "刘禹锡",
  "paragraphs": [
   "闲门共寂任张罗，静室同虚养太和。",
   "尘世欢娱开意少，醉乡风景独游多。",
   "散金疏傅寻常乐，枕曲刘生取次歌。",
   "计会雪中争挈榼，鹿裘鹤氅递相过。"
  ],
  "title": "吴方之见示独酌小醉首篇乐天续有酬答皆含戏谑极至风流两篇之中并蒙见属辄呈滥吹益美来章"
 },
 {
  "id": 3186,
  "author": "刘禹锡",
  "paragraphs": [
   "一月道场斋戒满，今朝华幄管弦迎。",
   "衔杯本自多狂态，事佛无妨有佞名。",
   "酒力半酣愁已散，文锋未钝老犹争。",
   "平阳不独容宾醉，听取喧呼吏舍声。"
  ],
  "title": "酬乐天斋满日裴令公置宴席上戏赠"
 },
 {
  "id": 3187,
  "author": "刘禹锡",
  "paragraphs": [
   "从君勇断抛名后，世路荣枯见几回。",
   "门外红尘人自走，瓮头清酒我初开。",
   "三冬学任胸中有，万户侯须骨上来。",
   "何幸相招同醉处，洛阳城里好池台。"
  ],
  "title": "酬乐天偶题酒瓮见寄"
 },
 {
  "id": 3188,
  "author": "刘禹锡",
  "paragraphs": [
   "高名大位能兼有，恣意遨游是特恩。",
   "二室烟霞成步障，三川风物是家园。",
   "晨窥苑树韶光动，晚度河桥春思繁。",
   "弦管常调客常满，但逢花处即开樽。"
  ],
  "title": "酬乐天请裴令公开春加宴"
 },
 {
  "id": 3189,
  "author": "刘禹锡",
  "paragraphs": [
   "凄凉同到故人居，门枕寒流古木疏。",
   "向秀心中嗟栋宇，萧何身后散图书。",
   "本营归计非无意，唯算生涯尚有余。",
   "忽忆前言更惆怅，丁宁相约速悬车。"
  ],
  "title": "乐天示过敦诗旧宅有感一篇吟之泫然追想昔事因成继和以寄苦怀"
 },
 {
  "id": 3190,
  "author": "刘禹锡",
  "paragraphs": [
   "太华莲峰降岳灵，两川棠树接郊坰。",
   "政同兄弟人人乐，曲奏埙篪处处听。",
   "杨叶百穿荣会府，芝泥五色耀天庭。",
   "各抛笔砚夸旄钺，莫遣文星让将星。"
  ],
  "title": "寄和东川杨尚书慕巢兼寄西川继之二公近从弟兄情分偏睦早忝游旧因成是诗"
 },
 {
  "id": 3191,
  "author": "刘禹锡",
  "paragraphs": [
   "洛城无事足杯盘，风雪相和岁欲兰。",
   "树上因依见寒鸟，坐中收拾尽闲官。",
   "笙歌要请频何爽，笑语忘机拙更欢。",
   "遥想兔园今日会，琼林满眼映旗竿。"
  ],
  "title": "和乐天洛下雪中宴集寄汴州李尚书"
 },
 {
  "id": 3192,
  "author": "刘禹锡",
  "paragraphs": [
   "城外园林初夏天，就中野趣在西偏。",
   "蔷薇乱发多临水，㶉𫛶双游不避船。",
   "水底远山云似雪，桥边平岸草如烟。",
   "白家唯有杯觞兴，欲把头盘打少年。"
  ],
  "title": "和牛相公游南庄醉后寓言戏赠乐天兼见示"
 },
 {
  "id": 3193,
  "author": "刘禹锡",
  "paragraphs": [
   "少年曾醉酒旗下，同辈黄衣颔亦黄。",
   "蹴踏青云寻入仕，萧条白发且飞觞。",
   "令征古事欢生雅，客唤闲人兴任狂。",
   "犹胜独居荒草院，蝉声听尽到寒螀。"
  ],
  "title": "乐天以愚相访沽酒致欢因成七言聊以奉答"
 },
 {
  "id": 3194,
  "author": "刘禹锡",
  "paragraphs": [
   "丞相新家伊水头，智囊心匠日增修。",
   "化成池沼无痕迹，奔走清波不自由。",
   "台上看山徐举酒，潭中见月慢回舟。",
   "从来天下推尤物，合属人间第一流。"
  ],
  "title": "和思黯忆南庄见示"
 },
 {
  "id": 3195,
  "author": "刘禹锡",
  "paragraphs": [
   "抛却人间第一官，俗情惊怪我方安。",
   "兵府相印无心恋，洛水嵩云恣意看。",
   "三足鼎中知味久，百寻竿上掷身难。",
   "追呼故旧连宵饮，直到天明兴未阑。"
  ],
  "title": "酬思黯见示小饮四韵"
 },
 {
  "id": 3196,
  "author": "刘禹锡",
  "paragraphs": [
   "官曹崇重难频入，第宅清闲且独行。",
   "阶蚁相逢如偶语，园蜂速去恐违程。",
   "人于红药惟看色，莺到垂杨不惜声。",
   "东洛池台怨抛掷，移文非久会应成。"
  ],
  "title": "和仆射牛相公春日闲坐见怀"
 },
 {
  "id": 3197,
  "author": "刘禹锡",
  "paragraphs": [
   "碧玉孤根生在林，美人相赠比双金。",
   "初开郢客缄封后，想见巴山冰雪深。",
   "多节本怀端直性，露青犹有岁寒心。",
   "何时策马同归去，关树扶疏敲镫吟。"
  ],
  "title": "酬元九侍御赠璧竹鞭长句"
 },
 {
  "id": 3198,
  "author": "刘禹锡",
  "paragraphs": [
   "楚乡寒食橘花时，野渡临风驻彩旗。",
   "草色连云人去住，水纹如縠燕差池。",
   "朱轮尚忆群飞雉，青绶初县左顾龟。",
   "非是湓城旧司马，水曹何事与新诗。"
  ],
  "title": "酬窦员外使君寒食日途次松滋渡先寄示四韵"
 },
 {
  "id": 3199,
  "author": "刘禹锡",
  "paragraphs": [
   "闻君前日独庭争，汉帝偏知白马生。",
   "忽领簿书游太学，宁劳侍从厌承明。",
   "洛阳本自宜才子，海内而今有直声。",
   "为谢同僚老博士，范云来岁即公卿。"
  ],
  "title": "寄杨八拾遗"
 },
 {
  "id": 3200,
  "author": "刘禹锡",
  "paragraphs": [
   "分忧余刃又从公，白羽胡床啸咏中。",
   "彩笔谕戎矜倚马，华堂留客看惊鸿。",
   "渚宫油幕方高步，澧浦甘棠有几丛。",
   "若问骚人何处所，门临寒水落江枫。"
  ],
  "title": "酬窦员外郡斋宴客偶命柘枝因见寄兼呈张十一院长元九侍御"
 },
 {
  "id": 3201,
  "author": "刘禹锡",
  "paragraphs": [
   "新秋十日澣朱衣，铃阁无声公吏归。",
   "风韵渐高梧叶动，露光初重槿花稀。",
   "四时苒苒催容鬓，三爵油油忘是非。",
   "更报明朝池上酌，人知太守字玄晖。"
  ],
  "title": "谢窦员外旬休早凉见示诗"
 },
 {
  "id": 3202,
  "author": "刘禹锡",
  "paragraphs": [
   "汉家旄节付雄才，百越南溟统外台。",
   "身在绛纱传六艺，腰悬青绶亚三台。",
   "连天浪静长鲸息，映日帆多宝舶来。",
   "闻道楚氛犹未灭，终须旌斾扫云雷。"
  ],
  "title": "南海马大夫远示著述兼酬拙诗辄著微诚再有长句时蔡戎未弭故见于篇末"
 },
 {
  "id": 3203,
  "author": "刘禹锡",
  "paragraphs": [
   "忽惊金印驾枝轓，遂别鸣珂听晓猿。",
   "碧落仙来虽暂谪，赤泉侯在是深恩。",
   "玉环庆远瞻台坐，铜柱勋高压海门。",
   "一咏琼瑶百忧散，何劳更树北堂萱。"
  ],
  "title": "和南海马大夫闻杨侍郎出守郴州因有寄上之作"
 },
 {
  "id": 3204,
  "author": "刘禹锡",
  "paragraphs": [
   "忆逐羊车凡几时，今来旧府统戎师。",
   "象筵照室会词客，铜鼓临轩舞海夷。",
   "百越酋豪称故吏，十洲风景助新诗。",
   "秣陵从事何年别，一见琼章如素期。"
  ],
  "title": "马大夫见示浙西王侍御赠答诗因命同作"
 },
 {
  "id": 3205,
  "author": "刘禹锡",
  "paragraphs": [
   "淮安古地拥州师，画角金铙旦夕吹。",
   "浅草遥迎鹔鹴马，春风乱飐辟邪旗。",
   "谪仙年月今应满，戆谏声名众所知。",
   "何况迁乔旧同伴，一双先入凤凰池。"
  ],
  "title": "寄唐州杨八归厚"
 },
 {
  "id": 3206,
  "author": "刘禹锡",
  "paragraphs": [
   "暂别瑶墀鸳鹭行，彩旗双引到沅湘。",
   "城边流水桃花过，帘外春风杜若香。",
   "史笔枉将书纸尾，朝缨不称濯沧浪。",
   "云台公业家声在，征诏何时出建章。"
  ],
  "title": "寄朗州温右史曹长"
 },
 {
  "id": 3207,
  "author": "刘禹锡",
  "paragraphs": [
   "辟雍流水近灵台，中有诗篇绝世才。",
   "渤海归人将集去，棃园弟子请词来。",
   "琼枝未识魂空断，宝匣初临手自开。",
   "莫道专城管云雨，其如心似不然灰。"
  ],
  "title": "酬杨司业巨源见寄"
 },
 {
  "id": 3208,
  "author": "刘禹锡",
  "paragraphs": [
   "健笔高科早绝伦，后来无不揖芳尘。",
   "遍看今日乘轩客，多是昔年呈卷人。",
   "胄子执经瞻讲坐，郎官共食接华茵。",
   "烦君远寄相思曲，慰问天南一逐臣。"
  ],
  "title": "酬国子崔博士立之见寄"
 },
 {
  "id": 3209,
  "author": "刘禹锡",
  "paragraphs": [
   "南宫词客寄新篇，清似湘灵促柱弦。",
   "京邑旧游劳梦想，历阳秋色正澄鲜。",
   "云衔日脚成山雨，风驾潮头入渚田。",
   "对此独吟还独酌，知音不见思怆然。"
  ],
  "title": "张郎中籍远寄长句开缄之日已及新秋因举目前仰酬高韵"
 },
 {
  "id": 3210,
  "author": "刘禹锡",
  "paragraphs": [
   "稽山自与岐山别，何事连年𬸚𬸦飞。",
   "百辟商量旧相入，九天祗候老臣归。",
   "平湖晚泛窥清镜，高阁晨开扫翠微。",
   "今日看书最惆怅，为闻梅雨损朝衣。"
  ],
  "title": "浙东元相公书叹梅雨郁蒸之候因寄七言"
 },
 {
  "id": 3211,
  "author": "刘禹锡",
  "paragraphs": [
   "九天雨露传青诏，八舍郎官换绿衣。",
   "初佩银鱼随仗入，宜乘白马退朝归。",
   "雕盘贺喜开瑶席，彩笔题诗出锁闱。",
   "闻道水曹偏得意，霞朝雾夕有光辉。"
  ],
  "title": "酬严给事贺加五品兼简同制水部李郎中"
 },
 {
  "id": 3212,
  "author": "刘禹锡",
  "paragraphs": [
   "草玄门户少尘埃，丞相幷州寄马来。",
   "初自寒垣衔苜蓿，忽行幽径破莓苔。",
   "寻花缓辔威迟去，带酒垂鞭躞蹀回。",
   "不与王侯与词客，知轻富贵重清才。"
  ],
  "title": "裴相公大学士见示答张秘书谢马诗幷群公属和因命追作"
 },
 {
  "id": 3213,
  "author": "刘禹锡",
  "paragraphs": [
   "金貂晓出凤池头，玉节前临南雍州。",
   "暂辍洪𬬻观剑戟，还将大笔注春秋。",
   "管弦席上留高韵，山水途中入胜游。",
   "岘首风烟看未足，便应重拜富民侯。"
  ],
  "title": "奉和裴侍中将赴汉南留别座上诸公"
 },
 {
  "id": 3214,
  "author": "刘禹锡",
  "paragraphs": [
   "漳滨卧起恣闲游，宣室征还未白头。",
   "旧隐来寻通德里，新篇写出畔牢愁。",
   "池看科斗成文字，鸟听提壶忆献酬。",
   "同学同年又同舍，许君云路并华辀。"
  ],
  "title": "和苏郎中寻丰安里旧居寄主客张郎中"
 },
 {
  "id": 3215,
  "author": "刘禹锡",
  "paragraphs": [
   "越中蔼蔼繁华地，秦望峰前禹穴西。",
   "湖草初生边雁去，山花半谢杜鹃啼。",
   "青油昼卷临高阁，红斾晴翻绕古堤。",
   "明日汉庭征旧德，老人争出若耶溪。"
  ],
  "title": "酬浙东李侍郎越州春晚即事长句"
 },
 {
  "id": 3216,
  "author": "刘禹锡",
  "paragraphs": [
   "少年曾忝汉庭臣，晚岁空余老病身。",
   "初见相如成赋日，寻为丞相扫门人。",
   "追思往事咨嗟久，喜奉清光笑语频。",
   "犹有登朝旧冠冕，待公三入拂埃尘。"
  ],
  "title": "酬淮南牛相公述旧见贻"
 },
 {
  "id": 3217,
  "author": "刘禹锡",
  "paragraphs": [
   "坐镇清朝独殷然，闲征故事数前贤。",
   "用才同践钧衡地，禀气终分大小年。",
   "威凤本池思泛泳，仙查旧路望回旋。",
   "犹怜绮季深山里，唯有松风与石田。"
  ],
  "title": "和仆射牛相公追感韦裴六相登庸皆四十余未五十薨殁岂早荣枯之义今年将六十犹粗强健因亲故劝酒率然成篇幷见寄之作"
 },
 {
  "id": 3218,
  "author": "刘禹锡",
  "paragraphs": [
   "久辞龙阙拥红旗，喜见天颜拜赤墀。",
   "三省英寮非旧侣，万年芳树长新枝。",
   "交朋接武居仙院，幕客追风入凤池。",
   "云母屏风即施设，可怜荣耀冠当时。"
  ],
  "title": "和仆射牛相公以离阙庭七年班行亲故亡殁十无一人再睹龙颜喜庆虽极感叹风烛能不怆然因成四韵幷示集贤中书二相公所和"
 },
 {
  "id": 3219,
  "author": "刘禹锡",
  "paragraphs": [
   "静得天和兴自浓，不缘宦达性灵慵。",
   "大鹏六月有闲意，仙鹤千年无躁容。",
   "流辈尽来多叹息，官班高后少过从。",
   "唯应加筑露台上，賸见终南云外峰。"
  ],
  "title": "和仆射牛相公见示长句"
 },
 {
  "id": 3220,
  "author": "刘禹锡",
  "paragraphs": [
   "金火交争正抑扬，萧萧飞雨助清商。",
   "晓看纨扇恩情薄，夜觉纱灯刻数长。",
   "树上早蝉才发响，庭中百草已无光。",
   "当年富贵亦惆怅，何况悲翁发似霜。"
  ],
  "title": "和牛相公雨后寓怀见示"
 },
 {
  "id": 3221,
  "author": "刘禹锡",
  "paragraphs": [
   "寥廓高翔不可追，风云失路𫏐相随。",
   "方同洛下书生咏，又见军前大将旗。",
   "雪里命宾开玉帐，饮中请号驻金卮。",
   "竹林一自王戎去，嵇阮虽贫兴未衰。"
  ],
  "title": "和陈许王尚书酬白少傅侍郎长句因通简汝洛旧游之什"
 },
 {
  "id": 3222,
  "author": "刘禹锡",
  "paragraphs": [
   "两度竿头立定夸，回眸举袖拂青霞。",
   "尽抛今日贵人样，复振前朝名相家。",
   "御史定来休直宿，尚书依旧趁参衙。",
   "具瞻尊重诚无敌，犹忆洛阳千树花。"
  ],
  "title": "和仆射牛相公寓言二首 一"
 },
 {
  "id": 3223,
  "author": "刘禹锡",
  "paragraphs": [
   "心如止水鉴常明，见尽人间万物情。",
   "雕鹗腾空犹逞俊，骅骝啮足自无惊。",
   "时来未觉权为祟，贵了方知退是荣。",
   "只恐重重世缘在，事须三度副苍生。"
  ],
  "title": "和仆射牛相公寓言二首 二"
 },
 {
  "id": 3224,
  "author": "刘禹锡",
  "paragraphs": [
   "家声烜赫冠前贤，时无穹崇镇北边。",
   "身上官衔如座主，幕中谭笑取同年。",
   "幽幷侠少趋鞭弭，燕赵佳人奉管弦。",
   "仍把天兵书号笔，远题长句寄山川。"
  ],
  "title": "酬太原狄尚书见寄"
 },
 {
  "id": 3225,
  "author": "刘禹锡",
  "paragraphs": [
   "白衣曾拜汉尚书，今日恩光到敝庐。",
   "再入龙楼称绮季，应缘狗监说相如。",
   "中郎南镇权方重，内史高斋兴有余。",
   "遥想敬亭春欲暮，百花飞尽柳花初。"
  ],
  "title": "酬宣州崔大夫见寄"
 },
 {
  "id": 3226,
  "author": "刘禹锡",
  "paragraphs": [
   "雨余独坐卷帘帷，便得诗人喜霁诗。",
   "摇落从来长年感，惨舒偏是病身知。",
   "扫开云雾呈光景，流尽潢污见路岐。",
   "何况菊香新酒熟，神州司马好狂时。"
  ],
  "title": "酬皇甫十少尹暮秋久雨喜晴有怀见示"
 },
 {
  "id": 3227,
  "author": "刘禹锡",
  "paragraphs": [
   "去国十年同赴召，渡湘千里又分岐。",
   "重临事异黄丞相，三黜名惭柳士师。",
   "归目并随回雁尽，愁肠正遇断猿时。",
   "桂江东过连山下，相望长吟有所思。"
  ],
  "title": "再授连州至衡阳酬柳柳州赠别"
 },
 {
  "id": 3228,
  "author": "刘禹锡",
  "paragraphs": [
   "何代提戈去不还，独留形影白云间。",
   "肌肤销尽雪霜色，罗绮点成苔藓斑。",
   "江燕不能传远信，野花空解妒愁颜。",
   "近来岂少征人妇，笑采蘼芜上北山。"
  ],
  "title": "望夫山"
 },
 {
  "id": 3229,
  "author": "刘禹锡",
  "paragraphs": [
   "玉钗重合两无缘，鱼在深潭鹤在天。",
   "得意紫鸾休舞镜，能言青鸟罢衔笺。",
   "金盆已覆难收水，玉轸长抛不续弦。",
   "若向蘼芜山下过，遥将红泪洒穷泉。"
  ],
  "title": "怀妓 一"
 },
 {
  "id": 3230,
  "author": "刘禹锡",
  "paragraphs": [
   "鸾飞远树栖何处，凤得新巢想称心。",
   "红壁尚留香漠漠，碧云初断信沈沈。",
   "情知点污投泥玉，犹自经营买笑金。",
   "从此山头似人石，丈夫形状泪痕深。"
  ],
  "title": "怀妓 二"
 },
 {
  "id": 3231,
  "author": "刘禹锡",
  "paragraphs": [
   "但曾行处遍寻看，虽是生离死一般。",
   "买笑树边花已老，画眉窗下月犹残。",
   "云藏巫峡音容断，路隔星桥过往难。",
   "莫怪诗成无泪滴，尽倾东海也须干。"
  ],
  "title": "怀妓 三"
 },
 {
  "id": 3232,
  "author": "刘禹锡",
  "paragraphs": [
   "三山不见海沈沈，岂有仙踪更可寻。",
   "青鸟去时云路断，姮娥归处月宫深。",
   "纱窗遥想春相忆，书幌谁怜夜独吟。",
   "料得夜来天上镜，只应偏照两人心。"
  ],
  "title": "怀妓 四"
 },
 {
  "id": 3233,
  "author": "刘禹锡",
  "paragraphs": [
   "东阳本是佳山水，何况曾经沈隐侯。",
   "化得邦人解吟咏，如今县令亦风流。",
   "新开谭洞疑仙境，远写丹青到雍州。",
   "落在寻常画师手，犹能三伏凛生秋。"
  ],
  "title": "荅东阳于令寒碧图诗"
 },
 {
  "id": 3234,
  "author": "刘禹锡",
  "paragraphs": [
   "曾游仙迹见丰碑，除却麻姑更有谁。",
   "云盖青山龙卧处，日临丹洞鹤归时。",
   "霜凝上界花开晚，月冷中天果熟迟。",
   "人到便须抛世事，稻田还儗种灵芝。"
  ],
  "title": "麻姑山"
 },
 {
  "id": 3235,
  "author": "刘禹锡",
  "paragraphs": [
   "三千三百西江水，自古如今要路津。",
   "月夜歌谣有渔父，风天气色属商人。",
   "沙村好处多逢寺，山叶红时觉胜春。",
   "行到南朝征战地，古来名将尽为神。"
  ],
  "title": "自江陵沿流道中"
 },
 {
  "id": 3236,
  "author": "刘禹锡",
  "paragraphs": [
   "三年楚国巴城守，一去扬州扬子津。",
   "青帐联延喧驿步，白头俯伛到江滨。",
   "巫山暮色常含雨，峡水秋来不恐人。",
   "惟有九歌词数首，里中留与赛蛮神。"
  ],
  "title": "别夔州官吏"
 },
 {
  "id": 3237,
  "author": "刘禹锡",
  "paragraphs": [
   "扁舟尽室贫相逐，白发藏冠镊更加。",
   "远水自澄终日绿，晴林长落过春花。",
   "客情浩荡逢乡语，诗意留连重物华。",
   "风樯好住贪程去，斜日青帘背酒家。"
  ],
  "title": "鱼复江中"
 },
 {
  "id": 3238,
  "author": "刘禹锡",
  "paragraphs": [
   "巫山十二郁苍苍，片石亭亭号女郎。",
   "晓雾乍开疑卷幔，山花欲谢似残妆。",
   "星河好夜闻清佩，云雨归时带异香。",
   "何事神仙九天上，人间来就楚襄王。"
  ],
  "title": "巫山神女庙"
 },
 {
  "id": 3239,
  "author": "刘禹锡",
  "paragraphs": [
   "飘飏南陌起东邻，漠漠蒙蒙暗度春。",
   "花巷暖随轻舞蝶，玉楼晴拂艳妆人。",
   "萦回谢女题诗笔，点缀陶公漉酒巾。",
   "何处好风偏似雪，隋河堤上古江津。"
  ],
  "title": "柳絮"
 },
 {
  "id": 3240,
  "author": "刘禹锡",
  "paragraphs": [
   "明州长史外台郎，忆昔同年翰墨场。",
   "一自分襟多岁月，相逢满眼是凄凉。",
   "推贤有愧韩安国，论旧唯存盛孝章。",
   "所叹谬游东阁下，看君无计出恓惶。"
  ],
  "title": "赠同年陈长史员外"
 },
 {
  "id": 3241,
  "author": "刘禹锡",
  "paragraphs": [
   "宋日营阳内史孙，因家占得九疑村。",
   "童心便有爱书癖，手指今余把笔痕。",
   "自握蛇珠辞白屋，欲凭鸡卜谒金门。",
   "若逢广坐问羊酪，从此知名在一言。"
  ],
  "title": "送周鲁儒赴举诗"
 },
 {
  "id": 3242,
  "author": "刘禹锡",
  "paragraphs": [
   "行尽潇湘万里余，少逢知己忆吾庐。",
   "数间茅屋闲临水，一盏秋灯夜读书。",
   "地远何当随计吏，策成终自诣公车。",
   "剡中若问连州事，唯有千山画不如。"
  ],
  "title": "送曹璩归越中旧隐诗"
 },
 {
  "id": 3243,
  "author": "刘禹锡",
  "paragraphs": [
   "毛羽斒斓白纻裁，马前擎出不惊猜。",
   "轻抛一点入云去，喝杀三声掠地来。",
   "绿玉觜攒鸡脑破，玄金爪擘兔心开。",
   "都缘解搦生灵物，所以人人道俊哉。"
  ],
  "title": "白鹰"
 },
 {
  "id": 3244,
  "author": "刘禹锡",
  "paragraphs": [
   "月窟宾诸夏，云官降九天。",
   "饰终邻好重，锡命礼容全。",
   "水咽犹登陇，沙鸣稍极边。",
   "路因乘驿近，志为饮冰坚。",
   "毳帐差池见，乌旗摇曳前。",
   "归来赐金石，荣耀自编年。"
  ],
  "title": "送工部张侍郎入蕃吊祭"
 },
 {
  "id": 3245,
  "author": "刘禹锡",
  "paragraphs": [
   "仙署棣华春，当时已绝伦。",
   "今朝丹阙下，更入白眉人。",
   "重振高阳族，分居要路津。",
   "一门科第足，五府辟书频。",
   "鸷鸟得秋气，法星悬火旻。",
   "圣朝寰海静，所至不埋轮。"
  ],
  "title": "早秋送台院杨侍御归朝"
 },
 {
  "id": 3246,
  "author": "刘禹锡",
  "paragraphs": [
   "江左重诗篇，陆生名久传。",
   "凤城来已熟，羊酪不嫌膻。",
   "归路芙蓉府，离堂玳瑁筵。",
   "泰山呈腊雪，隋柳布新年。",
   "曾忝扬州荐，因君达短笺。"
  ],
  "title": "送陆侍御归淮南使府五韵"
 },
 {
  "id": 3247,
  "author": "刘禹锡",
  "paragraphs": [
   "夏木正阴成，戎装出帝京。",
   "沾襟辞阙泪，回首别乡情。",
   "云树褒中路，风烟汉上城。",
   "前旌传谷去，后骑踏桥声。",
   "久领鸳行重，无嫌虎绶轻。",
   "终提一麾去，再入福苍生。"
  ],
  "title": "送令狐相公自仆射出镇南梁"
 },
 {
  "id": 3248,
  "author": "刘禹锡",
  "paragraphs": [
   "星使出关东，兵符赐上公。",
   "山河归旧国，管籥换离宫。",
   "行色旌旗动，军声鼓角雄。",
   "爱棠余故吏，骑竹见新童。",
   "汉垒三秋静，胡沙万里空。",
   "其如天下望，旦夕咏清风。"
  ],
  "title": "奉送裴司徒令公自东都留守再命太原"
 },
 {
  "id": 3249,
  "author": "刘禹锡",
  "paragraphs": [
   "近郭看殊境，独游常鲜懽。",
   "逢君驻缁锡，观貌称林峦。",
   "湖满景方霁，野香春未阑。",
   "爱泉移席近，闻石辍棋看。",
   "风止松犹韵，花繁露未干。",
   "桥形出树曲，岩影落池寒别路千嶂里，诗情暮云端。",
   "他年买山处，似此得隳官。"
  ],
  "title": "海阳湖别浩初师"
 },
 {
  "id": 3250,
  "author": "刘禹锡",
  "paragraphs": [
   "汉室贤王后，孔门高第人。",
   "济时成国器，乐道任天真。",
   "特达圭无玷，坚贞竹有筠。",
   "总戎宽得众，市义贵能贫。",
   "护塞无南牧，驰心拱北辰。",
   "乞身来阙下，赐告卧漳滨。",
   "荣耀初题剑，清羸已拖绅。",
   "宫星徒列位，隙日不回轮。",
   "自昔追飞侣，今为侍从臣。",
   "素弦哀已绝，青简叹犹新。",
   "未遂挥金乐，空悲撤瑟晨。",
   "凄凉竹林下，无复见清尘。"
  ],
  "title": "许给事见示哭工部刘尚书诗因命同作"
 },
 {
  "id": 3251,
  "author": "刘禹锡",
  "paragraphs": [
   "西汉开支郡，南朝号戚藩。",
   "四封当列宿，百雉俯清沅。",
   "高岸朝霞合，惊湍激箭奔。",
   "积阴春暗度，将霁雾先昏。",
   "俗尚东皇祀，谣传义帝冤。",
   "桃花迷隐迹，楝叶慰忠魂。",
   "户算资渔猎，乡豪恃子孙。",
   "照山畬火动，踏月俚歌喧。",
   "拥檝舟为市，连甍竹覆轩。",
   "披沙金粟见，拾羽翠翘翻。",
   "茗折苍溪秀，苹生枉渚暄。",
   "禽惊格磔起，鱼戏𪡋喁繁。",
   "沈约台榭故，李衡墟落存。",
   "湘灵悲鼓瑟，泉客泣酬恩。",
   "露变蒹葭浦，星悬橘柚村。",
   "虎咆空野震，鼍作满川浑。",
   "邻里皆迁客，儿童习左言。",
   "炎天无冽井，霜月见芳荪。",
   "清白家传远，诗书志所敦。",
   "列科叨甲乙，从宦出丘樊。",
   "结友心多契，驰声气尚吞。",
   "士安曾重赋，元礼许登门。",
   "草檄嫖姚幕，巡兵戊己屯。",
   "筑台先自隗，送客独留髠。",
   "遂结王畿绶，来观衢室樽。",
   "鸢飞入鹰隼，鱼目俪玙璠。",
   "晓烛罗驰道，朝阳辟帝阍。",
   "王正会夷夏，月朔盛旗旛。",
   "独立当瑶阙，传呵步紫垣。",
   "按章清犴狱，视祭洁苹蘩。",
   "御历昌期远，传家宝祚蕃。",
   "繇文光夏启，神教畏轩辕。",
   "内禅因天性，雄图授化元。",
   "继明悬日月，出震统乾坤。",
   "大孝三朝备，洪恩九族惇。",
   "百川宗渤澥，五岳辅昆仑。",
   "何幸逢休运，微班识至尊。",
   "校𦈏资筦榷，复土奉山园。",
   "一失贵人意，徒闻太学论。",
   "直庐辞锦帐，远守愧朱幡。",
   "巢幕方犹燕，抢榆尚笑鲲。",
   "邅回过荆楚，流落感凉温。",
   "旅望花无色，愁心醉不惛。",
   "春江千里草，暮雨一声猿。",
   "问卜安冥数，看方理病源。",
   "带赊衣改制，尘涩剑成痕。",
   "三秀悲中散，二毛伤虎贲。",
   "来忧御魑魅，归愿牧鸡豚。",
   "就日秦京远，临风楚奏烦。",
   "南登无灞岸，旦夕上高原。"
  ],
  "title": "武陵书怀五十韵"
 },
 {
  "id": 3252,
  "author": "刘禹锡",
  "paragraphs": [
   "金数已三伏，火星正西流。",
   "树含秋露晓，阁倚碧天秋。",
   "灰琯应新律，铜壶添夜筹。",
   "商飙从朔塞，爽气入神州。",
   "蕙草香书殿，槐花点御沟。",
   "山明真色见，水静浊烟收。",
   "早岁忝华省，再来成白头。",
   "幸依群玉府，末路尚瀛洲。"
  ],
  "title": "早秋集贤院即事"
 },
 {
  "id": 3253,
  "author": "刘禹锡",
  "paragraphs": [
   "文雅关西族，衣冠赵北都。",
   "有声真汉相，无颣胜隋珠。",
   "当轴龙为友，临池凤不孤。",
   "九天开内殿，百辟看晨趋。",
   "诫满澄欹器，成功别大罏。",
   "余芳在公论，积庆是神扶。",
   "步武离台席，徊翔集帝梧。",
   "诠材秉秦镜，典乐去齐竽。",
   "潇洒风尘外，逢迎诗酒徒。",
   "唯应待华诰，更食万钱厨。"
  ],
  "title": "奉和吏部杨尚书太常李卿二相公策免后即事述怀赠答十韵"
 },
 {
  "id": 3254,
  "author": "刘禹锡",
  "paragraphs": [
   "星象承乌翼，蛮陬想犬牙。",
   "俚人祠竹节，仙洞闭桃花。",
   "城基历汉魏，江源自賨巴。",
   "华表廖王墓，菜地黄琼家。",
   "霜轻菊秀晚，石浅水纹斜。",
   "樵音绕故垒，汲路明寒沙。",
   "清风稍改叶，卢橘始含葩。",
   "野桥过驿骑，丛祠发迥笳。",
   "跳鳞避举网，倦鸟寄行楂。",
   "路尘高出树，山火远连霞。",
   "夕曛转赤岸，浮霭起苍葭。",
   "轧轧渡水桨，连连赴林鸦。",
   "叫阍道非远，赐环期自赊。",
   "孤臣本危涕，乔木在天涯。"
  ],
  "title": "晚岁登武陵城顾望水陆怅然有作"
 },
 {
  "id": 3255,
  "author": "刘禹锡",
  "paragraphs": [
   "远谪年犹少，初归鬓已衰。",
   "门闲故吏去，室静老僧期。",
   "不见蜘蛛集，频为佝偻欺。",
   "颖微囊未出，寒甚谷难吹。",
   "濩落唯心在，平生有己知。",
   "商歌夜深后，听者竟为谁。"
  ],
  "title": "罢郡归洛阳寄友人"
 },
 {
  "id": 3256,
  "author": "刘禹锡",
  "paragraphs": [
   "蒙蒙篁竹下，有路上壶头。",
   "汉垒麏鼯鬬，蛮溪雾雨愁。",
   "怀人敬遗像，阅世指东流。",
   "自负霸王略，安知恩泽侯。",
   "乡园辞石柱，筋力尽炎洲。",
   "一以功名累，翻思马少游。"
  ],
  "title": "经伏波神祠"
 },
 {
  "id": 3257,
  "author": "刘禹锡",
  "paragraphs": [
   "受脤新梁苑，和羹旧傅岩。",
   "援毫动星宿，垂钓取韬钤。",
   "赫奕三川至，欢呼百姓瞻。",
   "绿油貔虎拥，青纸凤皇衔。",
   "外垒曾无警，中厨亦罢监。",
   "推诚人自服，去杀令逾严。",
   "赳赳容皆饰，幡幡口尽钳。",
   "为兄怜庾翼，选婿得萧咸。",
   "郁倔咽喉地，骈臻水陆兼。",
   "度桥鸣绀幰，入肆飏云帆。",
   "端月当中气，东风应远占。",
   "管弦喧夜景，灯烛掩寒蟾。",
   "酒每倾三雅，书能发百函。",
   "词人羞布鼓，远客献貂襜。",
   "歌榭白团扇，舞筵金缕衫。",
   "旌旗遥一簇，舄履近相搀。",
   "花树当朱阁，晴河逼翠帘。",
   "衣风飘叆叇，烛泪滴巉岩。",
   "玉斝虚频易，金炉暖更添。",
   "映镮窥艳艳，隔袖见纤纤。",
   "谢傅何由接，桓伊定不凡。",
   "应怜郡斋老，旦夕镊霜䫇。"
  ],
  "title": "和汴州令狐相公到镇改月偶书所怀"
 },
 {
  "id": 3258,
  "author": "刘禹锡",
  "paragraphs": [
   "西辞望苑去，东占洛阳才。",
   "度岭无愁思，看山不懊来。",
   "冥鸿何所慕，辽鹤乍飞回。",
   "洗竹通新迳，携琴上旧台。",
   "尘埃长者撤，风月故人杯。",
   "闻道龙门峻，还因上客开。"
  ],
  "title": "遥贺白宾客分司初到洛中戏呈冯尹"
 },
 {
  "id": 3259,
  "author": "刘禹锡",
  "paragraphs": [
   "公府有高政，新斋池上开。",
   "再吟佳句后，一似画图来。",
   "结构疏林下，夤缘曲岸隈。",
   "绿波穿户牖，碧甃叠琼瓌。",
   "幽异当轩满，清光绕砌回。",
   "潭心澄晚镜，渠口起晴雷。",
   "瑶草缘堤种，松烟上岛栽。",
   "游鱼惊拨刺，浴鹭喜毰毸。",
   "为客烹林笋，因僧采石苔。",
   "酒缾常不罄，书案任成堆。",
   "檐外青雀舫，坐中鹦鹉杯。",
   "蒲根抽九节，莲萼捧重台。",
   "芳讯此时到，胜游何日陪。",
   "共讥吴太守，自占洛阳才。"
  ],
  "title": "白侍郎大尹自河南寄示池北新葺水斋即事招宾十四韵兼命同作"
 },
 {
  "id": 3260,
  "author": "刘禹锡",
  "paragraphs": [
   "珍果出西域，移根到北方。",
   "昔年随汉使，今日寄梁王。",
   "上相芳缄至，行台绮席张。",
   "鱼鳞含宿润，马乳带残霜。",
   "染指铅粉腻，满喉甘露香。",
   "酝成十日酒，味敌五云桨。",
   "咀嚼停金盏，称嗟响画堂。",
   "惭非末至客，不得一枝尝。"
  ],
  "title": "和令狐相公谢太原李侍中寄蒲桃"
 },
 {
  "id": 3261,
  "author": "刘禹锡",
  "paragraphs": [
   "家家菊尽黄，梁国独如霜。",
   "莹静真琪树，分明对玉堂。",
   "仙人披雪氅，素女不红妆。",
   "粉蝶来难见，麻衣拂更香。",
   "向风摇羽扇，含露滴琼桨。",
   "高艳遮银井，繁枝覆象床。",
   "桂丛惭并发，梅蘂妒先芳。",
   "一入瑶华咏，从兹播乐章。"
  ],
  "title": "和令狐相公玩白菊"
 },
 {
  "id": 3262,
  "author": "刘禹锡",
  "paragraphs": [
   "上国庭前草，移来汉水浔。",
   "朱门虽易地，玉树有余阴。",
   "艳彩凝还泛，清香绝复寻。",
   "光华童子佩，柔软美人心。",
   "惜晚含远思，赏幽空独吟。",
   "寄言知音者，一奏风中琴。"
  ],
  "title": "令狐相公见示新栽蕙兰二草之什兼命同作"
 },
 {
  "id": 3263,
  "author": "刘禹锡",
  "paragraphs": [
   "阮巷久芜沈，四弦有遗音。",
   "雅声发兰室，远思含竹林。",
   "座绝众宾语，庭移芳树阴。",
   "飞觞助真气，寂听无流心。",
   "影似白团扇，调谐朱弦琴。",
   "一毫不平意，幽怨古犹今。"
  ],
  "title": "和令狐相公南斋小䜩听阮咸"
 },
 {
  "id": 3264,
  "author": "刘禹锡",
  "paragraphs": [
   "素萼迎寒秀，金英带露香。",
   "繁华照旄钺，荣盛对银黄。",
   "琮璧交辉映，衣裳杂彩章。",
   "晴云遥盖覆，秋蝶近悠扬。",
   "空想逢九日，何由陪一觞。",
   "满丛佳色在，未肯委严霜。"
  ],
  "title": "和令狐相公九日对黄白二菊花见怀"
 },
 {
  "id": 3265,
  "author": "刘禹锡",
  "paragraphs": [
   "永日无人事，芳园任兴行。",
   "陶庐树可爱，潘宅雨新晴。",
   "傅粉琅玕节，熏香菡萏茎。",
   "榴花裙色好，桐子药丸成。",
   "柳蠹枝偏亚，桑空叶再生。",
   "睢盱欲鬬雀，索漠不言莺。",
   "动植随四气，飞沈含五情。",
   "抢榆与水击，小大强为名。"
  ],
  "title": "和乐天闲园独赏八韵前以蜂鹤拙句寄呈今辱蜗蚁妍词见答因成小巧以取大咍"
 },
 {
  "id": 3266,
  "author": "刘禹锡",
  "paragraphs": [
   "蔼蔼鼎门外，澄澄洛水湾。",
   "堂皇临绿野，坐卧看青山。",
   "位极却忘贵，功成欲爱闲。",
   "官名司管籥，心术去机关。",
   "禁苑凌晨出，园花及露攀。",
   "池塘鱼拔刺，竹迳鸟绵蛮。",
   "志在安潇洒，尝经历险艰。",
   "高情方造适，众意望征还。",
   "好客交珠履，华筵舞玉颜。",
   "无因随贺燕，翔集画梁间。"
  ],
  "title": "奉和裴令公新成绿野堂即书"
 },
 {
  "id": 3267,
  "author": "刘禹锡",
  "paragraphs": [
   "洛下今修禊，群贤胜会稽。",
   "盛筵陪玉铉，通籍尽金闺。",
   "波上神仙妓，岸旁桃李蹊。",
   "水嬉如鹭振，歌响杂莺啼。",
   "历览风光好，沿洄意思迷。",
   "櫂歌能俪曲，墨客竞分题。",
   "翠幄连云起，香车向道齐。",
   "人夸绫步障，马惜锦障泥。",
   "尘暗宫墙外，霞明苑树西。",
   "舟形随鹢转，桥影与虹低。",
   "川色晴犹远，乌声暮欲栖。",
   "唯余踏青伴，待月魏王堤。"
  ],
  "title": "三月三日与乐天及河南李尹奉陪裴令公泛洛禊饮各赋十二韵"
 },
 {
  "id": 3268,
  "author": "刘禹锡",
  "paragraphs": [
   "五月长斋戒，深居绝送迎。",
   "不离通德里，便是法王城。",
   "举目皆僧事，全家少俗情。",
   "精修无上道，结念未来生。",
   "宾合缁衣占，书堂信鼓鸣。",
   "戏童为塔象，啼鸟学经声。",
   "黍用青菰角，葵承玉露烹。",
   "马家供薏苡，刘氏饷芜菁。",
   "暗网笼歌扇，流尘晦酒铛。",
   "不知何次道，作佛几时成。"
  ],
  "title": "乐天少傅五月长斋广延缁徒谢绝文友坐成睽间因以戏之"
 },
 {
  "id": 3269,
  "author": "刘禹锡",
  "paragraphs": [
   "池榭堪临泛，翛然散郁陶。",
   "步因驱鹤缓，吟为听蝉高。",
   "林密添新竹，枝低缒晚桃。",
   "酒醅晴易熟，药圃夏频薅。",
   "老是班行旧，闲为乡里豪。",
   "经过更何处，风景属吾曹。"
  ],
  "title": "酬乐天晚夏闲居欲相访先诗见贻"
 },
 {
  "id": 3270,
  "author": "刘禹锡",
  "paragraphs": [
   "散诞人间乐，逍遥地上仙。",
   "诗家登逸品，释氏悟真筌。",
   "制诰留台阁，歌词入管弦。",
   "处身于木雁，任世变桑田。",
   "吏隐情兼遂，儒玄道两全。",
   "八关斋适罢，三雅兴尤偏。",
   "文墨中年旧，松筠晚岁坚。",
   "鱼书曾替代，香火有因缘。",
   "欲向醉乡去，犹为色界牵。",
   "好吹杨柳曲，为我舞金钿。"
  ],
  "title": "酬乐天醉后狂吟十韵"
 },
 {
  "id": 3271,
  "author": "刘禹锡",
  "paragraphs": [
   "剧韵新篇至，因难始见能。",
   "雨天龙变化，晴日凤骞腾。",
   "游海惊何极，闻韶素不曾。",
   "惬心时拊髀，击节日麾肱。",
   "符彩添隃墨，波澜起剡藤。",
   "拣金光熠熠，累璧势层层。",
   "珠媚多藏贾，花撩欲定僧。",
   "封来真宝物，寄与愧交朋。",
   "已老无时疾，长贫望岁登。",
   "雀罗秋寂寂，虫翅晓薨薨。",
   "羸骥方辞绊，虚舟已绝𫄠。",
   "荣华甘死别，健羡亦生憎。",
   "玉柱琤𪻐韵，金觥雹凸棱。",
   "何时良宴会，促膝对华灯。"
  ],
  "title": "牛相公见示新什谨依本韵次用以抒下情"
 },
 {
  "id": 3272,
  "author": "刘禹锡",
  "paragraphs": [
   "暮景中秋爽，阴灵既望圆。",
   "浮精离碧海，分照接虞渊。",
   "迥见孤轮出，高从倚盖旋。",
   "二仪含皎澈，万象共澄鲜。",
   "整御当西陆，舒光丽上玄。",
   "从星变风雨，顺日助陶甄。",
   "远近同时望，晶荧此夜偏。",
   "运行调玉烛，洁白应金天。",
   "曲沼疑瑶镜，通衢若象筵。",
   "逢人尽冰雪，遇景即神仙。",
   "引素吞银汉，凝清洗绿烟。",
   "皋禽警露下，邻杵思风前。",
   "水是还珠浦，山成种玉田。",
   "剑沈三尺影，灯罢九枝然。",
   "象外形无迹，寰中影有迁。",
   "稍当云阙正，未映斗城悬。",
   "静对挥宸翰，闲临襞彩笺。",
   "境同牛渚上，宿在凤池边。",
   "兴掩寻安道，词胜命仲宣。",
   "从今纸贵后，不复咏陈篇。"
  ],
  "title": "奉和中书崔舍人八月十五日夜玩月二十韵"
 },
 {
  "id": 3273,
  "author": "刘禹锡",
  "paragraphs": [
   "八柱共承天，东西别隐然。",
   "远夷争慕化，真相故临边。",
   "并进夔龙位，仍齐龟鹤年。",
   "同心舟已济，造膝璧常联。",
   "对领专征寄，遥持造物权。",
   "斗牛添气色，井络静氛烟。",
   "献可通三略，分甘出万钱。",
   "汉南趋节制，赵北赐山川。",
   "玉帐观渝舞，虹旌猎楚田。",
   "步嫌双绶重，梦入九城偏。",
   "秋雨离情动，新诗乐府传。",
   "聆音还窃抃，不觉抚么弦。"
  ],
  "title": "奉和淮南李相公早秋即事寄成都武相公"
 },
 {
  "id": 3274,
  "author": "刘禹锡",
  "paragraphs": [
   "蛮水阻朝宗，兵符下渚宫。",
   "前筹得上策，无战已成功。",
   "汉使星飞入，夷心草偃同。",
   "歌谣开竹栈，拜舞戢桑弓。",
   "就日知冰释，投人念鸟穷。",
   "网罗三面解，章奏九门通。",
   "卉服联操袂，雕题尽鞠躬。",
   "降幡秋练白，驿骑昼尘红。",
   "火号休传警，机桥罢亘空。",
   "登山不见虏，振斾自生风。",
   "江远烟波静，军回气色雄。",
   "伫看闻喜后，金石赐元戎。"
  ],
  "title": "元和癸巳岁仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空"
 },
 {
  "id": 3275,
  "author": "刘禹锡",
  "paragraphs": [
   "叹息鲁先师，生逢周室卑。",
   "有心律天道，无位救陵夷。",
   "历聘不能用，领徒空尔为。",
   "儒风正礼乐，旅象入蓍龟。",
   "西狩非其应，中都安足施。",
   "世衰由我贱，泣下为人悲。",
   "遗教光文德，兴王叶梦期。",
   "土田封后胤，冕服饰虚仪。",
   "钟鼓胶庠荐，牲牢郡邑祠。",
   "闻君喟然叹，偏在上丁时。"
  ],
  "title": "和李六侍御文宣王庙释奠作"
 },
 {
  "id": 3276,
  "author": "刘禹锡",
  "paragraphs": [
   "汉郡三十六，郁林东南遥。",
   "人伦选清臣，天外颁诏条。",
   "桂水步秋浪，火山凌雾朝。",
   "分圻辨风物，入境闻讴谣。",
   "莎岸见长亭，烟林隔丽谯。",
   "日落舟益驶，川平旗自飘。",
   "珠浦远明灭，金沙晴动摇。",
   "一吟道中作，离思悬层霄。"
  ],
  "title": "和窦中丞晚入容江作"
 },
 {
  "id": 3277,
  "author": "刘禹锡",
  "paragraphs": [
   "红旗阅五兵，绛帐领诸生。",
   "味道轻鼎食，退公犹笔耕。",
   "青箱传学远，金匮纳书成。",
   "一瞬见前事，九流当抗行。",
   "编蒲曾苦思，垂竹愧无名。",
   "今日承芳讯，谁言赠衮荣。"
  ],
  "title": "南海马大夫见惠著述三通勒成四帙上自邃古达于国朝采其菁华至简如富钦受嘉贶诗以谢之"
 },
 {
  "id": 3278,
  "author": "刘禹锡",
  "paragraphs": [
   "旌节下朝台，分圭从北回。",
   "城头鹤立处，驿树凤栖来。",
   "旧路芳尘在，新恩驲骑催。",
   "里闾风偃草，鼓舞抃成雷。",
   "吏散山禽啭，庭香夏蕊开。",
   "郡斋堪四望，壁记有三台。",
   "人讶征黄晚，文非吊屈哀。",
   "一吟梁甫曲，知是卧龙才。"
  ],
  "title": "和杨侍郎初至郴州纪事书情题郡斋八韵"
 },
 {
  "id": 3279,
  "author": "刘禹锡",
  "paragraphs": [
   "今日池塘上，初移造物权。",
   "苞藏成别岛，沿浊致清涟。",
   "变化生言下，蓬瀛落眼前。",
   "泛觞惊翠羽，开幕对红莲。",
   "远写风光入，明含气象全。",
   "渚烟笼驿树，波日漾宝筵。",
   "曲岸留缇骑，中流转彩船。",
   "无因接元礼，共载比神仙。"
  ],
  "title": "和东川王相公新涨驿池八韵"
 },
 {
  "id": 3280,
  "author": "刘禹锡",
  "paragraphs": [
   "早遇圣明朝，雁行登九霄。",
   "文轻傅武仲，酒逼盖宽饶。",
   "舍矢同瞻鹄，当筵共赛枭。",
   "琢磨三益重，唱和五音调。",
   "台柏烟常起，池荷香暗飘。",
   "星文辞北极，旗影度东辽。",
   "直道由来黜，浮名岂敢要。",
   "三湘与百越，雨散又云摇。",
   "远守惭侯籍，征还荷诏条。",
   "悴容唯舌在，别恨几魂销。",
   "满眼悲陈事，逢人少旧僚。",
   "烟霞为老伴，蒲柳任先凋。",
   "虎绶悬新印，龙舼理去桡。",
   "断肠天北郡，携手洛阳桥。",
   "幢盖今虽贵，弓旌会见招。",
   "其如草玄客，空宇久寥寥。"
  ],
  "title": "酬杨八庶子喜韩吴兴与余同迁见赠"
 },
 {
  "id": 3281,
  "author": "刘禹锡",
  "paragraphs": [
   "右相历中台，移松武库栽。",
   "紫茸抽组绶，青实长玫瑰。",
   "便有干霄势，看成构厦材。",
   "数分天柱半，影逐日轮回。",
   "旧赏台阶去，新知谷口来。",
   "息阴常仰望，玩境几裴回。",
   "翠粒晴悬露，苍鳞雨起苔。",
   "凝音助瑶瑟，飘蘂泛金罍。",
   "月桂花遥烛，星榆叶对开。",
   "终须似鸡树，荣茂近昭回。"
  ],
  "title": "和兵部郑侍郎省中四松诗十韵"
 },
 {
  "id": 3282,
  "author": "刘禹锡",
  "paragraphs": [
   "朱户凌晨启，碧梧含早凉。",
   "人从桔柣至，书到漆沮傍。",
   "抃会因佳句，情深取断章。",
   "惬心同笑语，入耳胜笙簧。",
   "忆昔三条路，居邻数仞墙。",
   "学堂青玉案，彩服紫罗囊。",
   "麟角看成就，龙驹见抑扬。",
   "彀中飞一箭，云际落双鸧。",
   "甸邑叨前列，天台愧后行。",
   "鲤庭传事业，鸡树遂翱翔。",
   "书殿连𫛛鹊，神池接凤凰。",
   "追游蒙尚齿，惠好结中肠。",
   "铩翮方擡举，危根易损伤。",
   "一麾怜弃置，五字借恩光。",
   "汝海崆峒秀，溱流芍药芳。",
   "风行能偃草，境静不争桑。",
   "转斾趋关右，颁条匝渭阳。",
   "病吟犹有思，老醉已无狂。",
   "尘满鸿沟道，沙惊白狄乡。",
   "伫闻黄纸诏，促召紫微郎。"
  ],
  "title": "酬郑州权舍人见寄十二韵"
 },
 {
  "id": 3283,
  "author": "刘禹锡",
  "paragraphs": [
   "震泽生奇石，沈潜得地灵。",
   "初辞水府出，犹带龙宫腥。",
   "发自江湖国，来荣卿相庭。",
   "从风夏云势，上汉古查形。",
   "拂拭鱼鳞见，铿锵玉韵聆。",
   "烟波含宿润，苔藓助新青。",
   "嵌穴胡雏貌，纤铓虫篆铭。",
   "孱颜傲林薄，飞动向雷霆。",
   "烦热近还散，余酲见便醒。",
   "凡禽不敢息，浮壒莫能停。",
   "静称垂松盖，鲜宜映鹤翎。",
   "忘忧常目击，素尚与心冥。",
   "眇小欺湘燕，团圆笑落星。",
   "徒然想融结，安可测年龄。",
   "采取询乡耋，搜求按旧经。",
   "垂钩入空隙，隔浪动晶荧。",
   "有获人争贺，欢谣众共听。",
   "一州惊阅宝，千里远扬舲。",
   "睹物洛阳陌，怀人吴御亭。",
   "寄言垂天翼，早晚起沧溟。"
  ],
  "title": "和牛相公题姑苏所寄太湖石兼寄李苏州"
 },
 {
  "id": 3284,
  "author": "刘禹锡",
  "paragraphs": [
   "位是才能取，时因际会遭。",
   "羽仪呈𬸚𬸦，铓刃试豪曹。",
   "洛下推年少，山东许地高。",
   "门承金铉鼎，家有玉璜韬。",
   "海浪扶鹏翅，天风引骥髦。",
   "便知蓬阁閟，不识鲁衣褒。",
   "兴发春塘草，魂交益部刀。",
   "形开犹抱膝，烛尽遽挥毫。",
   "昔仕当初筮，逢时咏载橐。",
   "怀铅辨虫蠹，染素学鹅毛。",
   "车骑方休汝，归来欲效陶。",
   "南台资謇谔，内署选风骚。",
   "羽化如乘鲤，楼居旧冠鳌。",
   "美香焚湿麝，名果赐干萄。",
   "议赦蝇栖笔，邀歌蚁泛醪。",
   "代言无所戏，谢表自称叨。",
   "兰焰凝芳泽，芝泥莹玉膏。",
   "对频声价出，直久梦魂劳。",
   "草诏令归马，批章答献獒。",
   "银花悬院榜，翠羽映帘条。",
   "讽谏欣然纳，奇觚率尔操。",
   "禁中时谔谔，天下免忉忉。",
   "左顾龟成印，双飞鹄织袍。",
   "谢宾缘地密，洁己是心豪。",
   "五日思归沐，三春羡众邀。",
   "茶炉依绿笋，棋局就红桃。",
   "溟海桑潜变，阴阳炭暗熬。",
   "仙成脱屣去，臣恋捧弓号。",
   "建节辞乌柏，宣风看鹭涛。",
   "土山京口峻，铁瓮郡城牢。",
   "曲岛花千树，官池水一篙。",
   "莺来和丝管，雁起拂麾旄。",
   "宛转倾罗扇，回旋堕玉搔。",
   "罚筹长竖纛，觥盏样如舠。",
   "山是千重障，江为四面濠。",
   "卧龙曾得雨，孤鹤尚鸣皋。",
   "剑用熊开匣，弓闲蛰受弢。",
   "凤姿尝在竹，鷃羽不离蒿。",
   "吴月分双镇，东西接万艘。",
   "今朝比潘陆，江海更滔滔。"
  ],
  "title": "浙西李大夫述梦四十韵幷浙东元相公酬和斐然继声"
 },
 {
  "id": 3285,
  "author": "刘禹锡",
  "paragraphs": [
   "早入八元数，尝承三接恩。",
   "飞鸣天上路，镇压海西门。",
   "清望寰中许，高情物外存。",
   "时来诚不让，归去每形言。",
   "洛下思招隐，江干压作藩。",
   "按经修道具，依样买山村。",
   "开凿随人化，幽阴为律暄。",
   "远移难得树，立变旧荒园。",
   "绝塞通潜径，平泉占上原。",
   "烟霞遥在想，簿领益为繁。",
   "丹禁虚东合，苍生望北辕。",
   "徒令双白鹤，五里自翩翻。"
  ],
  "title": "和浙西李大夫伊川卜居"
 },
 {
  "id": 3286,
  "author": "刘禹锡",
  "paragraphs": [
   "熙熙春景霁，草绿春光丽。",
   "的历乱相鲜，葳蕤互亏蔽。",
   "乍疑芊绵里，稍动丰茸际。",
   "影碎翻崇兰，浮香转丛蕙。",
   "含烟绚碧彩，带露如珠缀。",
   "幸因采掇日，况此临芳岁。"
  ],
  "title": "省试风光草际浮"
 },
 {
  "id": 3287,
  "author": "刘禹锡",
  "paragraphs": [
   "退朝还公府，骑吹息繁阴。",
   "吏散秋庭寂，乌啼烟树深。",
   "威生奉白简，道胜外华簪。",
   "风物清远目，功名怀寸阴。",
   "云衢念前侣，彩翰写冲襟。",
   "凉菊照幽径，败荷攒碧浔。",
   "感时江海思，报国松筠心。",
   "空愧寿陵步，芳尘何处寻。"
  ],
  "title": "和武中丞秋日寄怀简诸僚故"
 },
 {
  "id": 3288,
  "author": "刘禹锡",
  "paragraphs": [
   "芳菲满雍州，鸾凤许同游。",
   "花迳须深入，时光不少留。",
   "色鲜由树嫩，枝亚为房稠。",
   "静对仍持酒，高看特上楼。",
   "晴宜连夜赏，雨便一年休。",
   "共忆秋官处，余霞曲水头。"
  ],
  "title": "和令狐相公春日寻花有怀白侍郎阁老"
 },
 {
  "id": 3289,
  "author": "刘禹锡",
  "paragraphs": [
   "渚宫杨柳暗，麦城朝雉飞。",
   "可怜踏青伴，乘暖著轻衣。"
  ],
  "title": "荆州歌二首 一"
 },
 {
  "id": 3290,
  "author": "刘禹锡",
  "paragraphs": [
   "今日好南风，商旅相催发。",
   "沙头樯竿上，始见春江阔。"
  ],
  "title": "荆州歌二首 二"
 },
 {
  "id": 3291,
  "author": "刘禹锡",
  "paragraphs": [
   "风烟纪南城，尘土荆门路。",
   "天寒多猎骑，走上樊姬墓。"
  ],
  "title": "纪南歌"
 },
 {
  "id": 3292,
  "author": "刘禹锡",
  "paragraphs": [
   "常恨言语浅，不如人意深。",
   "今朝两相视，脉脉万重心。"
  ],
  "title": "视刀环歌"
 },
 {
  "id": 3293,
  "author": "刘禹锡",
  "paragraphs": [
   "贵人三阁上，日晏未梳头。",
   "不应有恨事，娇甚却成愁。"
  ],
  "title": "三阁辞四首 一"
 },
 {
  "id": 3294,
  "author": "刘禹锡",
  "paragraphs": [
   "珠箔曲琼钩，仔细见扬州。",
   "北兵那得度，浪话判悠悠。"
  ],
  "title": "三阁辞四首 二"
 },
 {
  "id": 3295,
  "author": "刘禹锡",
  "paragraphs": [
   "三人出眢井，一身登槛车。",
   "朱门漫临水，不可见鲈鱼。"
  ],
  "title": "三阁辞四首 四"
 },
 {
  "id": 3296,
  "author": "刘禹锡",
  "paragraphs": [
   "杨柳郁青青，竹枝无限情。",
   "周郎一回顾，听唱纥那声。"
  ],
  "title": "纥那曲二首 一"
 },
 {
  "id": 3297,
  "author": "刘禹锡",
  "paragraphs": [
   "踏曲兴无穷，调同词不同。",
   "愿郎千万寿，长作主人翁。"
  ],
  "title": "纥那曲二首 二"
 },
 {
  "id": 3298,
  "author": "刘禹锡",
  "paragraphs": [
   "簇簇淮阴市，竹楼缘岸上。",
   "好日起樯竿，乌飞惊五两。"
  ],
  "title": "淮阴行五首 一"
 },
 {
  "id": 3299,
  "author": "刘禹锡",
  "paragraphs": [
   "今日转船头，金乌指西北。",
   "烟波与春草，千里同一色。"
  ],
  "title": "淮阴行五首 二"
 },
 {
  "id": 3300,
  "author": "刘禹锡",
  "paragraphs": [
   "船头大铜镮，摩挲光阵阵。",
   "早早使风来，沙头一眼认。"
  ],
  "title": "淮阴行五首 三"
 },
 {
  "id": 3301,
  "author": "刘禹锡",
  "paragraphs": [
   "何物令侬羡，羡郎船尾燕。",
   "衔泥趁樯竿，宿食长相见。"
  ],
  "title": "淮阴行五首 四"
 },
 {
  "id": 3302,
  "author": "刘禹锡",
  "paragraphs": [
   "隔浦望行船，头昂尾幰幰。",
   "无奈晚来时，清淮春浪软。"
  ],
  "title": "淮阴行五首 五"
 },
 {
  "id": 3303,
  "author": "刘禹锡",
  "paragraphs": [
   "径尺千余朵，人间有此花。",
   "今朝见颜色，更不向诸家。"
  ],
  "title": "浑侍中宅牡丹"
 },
 {
  "id": 3304,
  "author": "刘禹锡",
  "paragraphs": [
   "晓连星影出，晚带日光悬。",
   "本因遗采掇，翻自保天年。"
  ],
  "title": "咏红柿子"
 },
 {
  "id": 3305,
  "author": "刘禹锡",
  "paragraphs": [
   "文苑振金声，循良冠百城。",
   "不知今史氏，何处列君名。"
  ],
  "title": "吕八见寄郡内书怀因而戏和"
 },
 {
  "id": 3306,
  "author": "刘禹锡",
  "paragraphs": [
   "何处秋风至，萧萧送雁群。",
   "朝来入庭树，孤客最先闻。"
  ],
  "title": "秋风引"
 },
 {
  "id": 3307,
  "author": "刘禹锡",
  "paragraphs": [
   "开从绿条上，散逐香风远。",
   "故取花落时，悠扬占春晚。"
  ],
  "title": "柳花词三首 一"
 },
 {
  "id": 3308,
  "author": "刘禹锡",
  "paragraphs": [
   "轻飞不假风，轻落不委地。",
   "撩乱舞晴空，发人无限思。"
  ],
  "title": "柳花词三首 二"
 },
 {
  "id": 3309,
  "author": "刘禹锡",
  "paragraphs": [
   "晴天暗暗雪，来送青春暮。",
   "无意似多情，千家万家去。"
  ],
  "title": "柳花词三首 三"
 },
 {
  "id": 3310,
  "author": "刘禹锡",
  "paragraphs": [
   "南山宿雨晴，春入凤凰城。",
   "处处闻弦管，无非送酒声。"
  ],
  "title": "路傍曲"
 },
 {
  "id": 3311,
  "author": "刘禹锡",
  "paragraphs": [
   "属车八十一，此地阻长风。",
   "千载威灵尽，赭山寒水中。"
  ],
  "title": "君山怀古"
 },
 {
  "id": 3312,
  "author": "刘禹锡",
  "paragraphs": [
   "露涤铅粉节，风摇青玉枝。",
   "依依似君子，无地不相宜。"
  ],
  "title": "庭竹"
 },
 {
  "id": 3313,
  "author": "刘禹锡",
  "paragraphs": [
   "今日花前饮，甘心醉数杯。",
   "但愁花有语，不为老人开。"
  ],
  "title": "唐郎中宅与诸公同饮酒看牡丹"
 },
 {
  "id": 3314,
  "author": "刘禹锡",
  "paragraphs": [
   "公馆似仙家，池清竹径斜。",
   "山禽忽惊起，冲落半岩花。"
  ],
  "title": "题寿安甘棠馆二首 一"
 },
 {
  "id": 3315,
  "author": "刘禹锡",
  "paragraphs": [
   "门前洛阳道，门里桃花路。",
   "尘土与烟霞，其间十余步。"
  ],
  "title": "题寿安甘棠馆二首 二"
 },
 {
  "id": 3316,
  "author": "刘禹锡",
  "paragraphs": [
   "轩后初冠冕，前旒为蔽明。",
   "安知从复道，然后见人情。"
  ],
  "title": "古词二首 一"
 },
 {
  "id": 3317,
  "author": "刘禹锡",
  "paragraphs": [
   "簿领乃俗士，清谈信古风。",
   "吾观苏令绰，朱墨一何工。"
  ],
  "title": "古词二首 二"
 },
 {
  "id": 3318,
  "author": "刘禹锡",
  "paragraphs": [
   "常谈即至理，安事非常情。",
   "寄语何平叔，无为轻老生。"
  ],
  "title": "寓兴二首 一"
 },
 {
  "id": 3319,
  "author": "刘禹锡",
  "paragraphs": [
   "世途多礼数，鹏鷃各逍遥。",
   "何事陶彭泽，抛官为折腰。"
  ],
  "title": "寓兴二首 二"
 },
 {
  "id": 3320,
  "author": "刘禹锡",
  "paragraphs": [
   "骠骑非无势，少卿终不去。",
   "世道剧颓波，我心如砥柱。"
  ],
  "title": "咏史二首 一"
 },
 {
  "id": 3321,
  "author": "刘禹锡",
  "paragraphs": [
   "贾生明王道，卫绾工车戏。",
   "同遇汉文时，何人居贵位。"
  ],
  "title": "咏史二首 二"
 },
 {
  "id": 3322,
  "author": "刘禹锡",
  "paragraphs": [
   "万里长城坏，荒营野草秋。",
   "秣陵多士女，犹唱白符鸠。"
  ],
  "title": "经檀道济故垒"
 },
 {
  "id": 3323,
  "author": "刘禹锡",
  "paragraphs": [
   "江海多豪气，朝廷有直声。",
   "何言马蹄下，一旦是佳城。"
  ],
  "title": "伤段右丞"
 },
 {
  "id": 3324,
  "author": "刘禹锡",
  "paragraphs": [
   "昔别矜年少，今悲丧国华。",
   "远来同社燕，不见早梅花。"
  ],
  "title": "伤独孤舍人"
 },
 {
  "id": 3325,
  "author": "刘禹锡",
  "paragraphs": [
   "京兆归何处，章台空暮尘。",
   "可怜鸾镜下，哭杀画眉人。"
  ],
  "title": "再伤庞尹"
 },
 {
  "id": 3326,
  "author": "刘禹锡",
  "paragraphs": [
   "凄凉沃州僧，憔悴柴桑宰。",
   "别来二十年，唯余两心在。"
  ],
  "title": "敬酬微公见寄二首 一"
 },
 {
  "id": 3327,
  "author": "刘禹锡",
  "paragraphs": [
   "越江千里镜，越岭四时雪。",
   "中有逍遥人，夜深观水月。"
  ],
  "title": "敬酬微公见寄二首 二"
 },
 {
  "id": 3328,
  "author": "刘禹锡",
  "paragraphs": [
   "高樯起行色，促柱动离声。",
   "欲问江深浅，应如远别情。"
  ],
  "title": "鄂渚留别李二十一表臣大夫"
 },
 {
  "id": 3329,
  "author": "刘禹锡",
  "paragraphs": [
   "昔为瑶池侣，飞舞集蓬莱。",
   "今作江汉别，风雪一徘徊。"
  ],
  "title": "荅表臣赠别二首 一"
 },
 {
  "id": 3330,
  "author": "刘禹锡",
  "paragraphs": [
   "嘶马立未还，行舟路将转。",
   "江头瞑色深，挥袖依稀见。"
  ],
  "title": "荅表臣赠别二首 二"
 },
 {
  "id": 3331,
  "author": "刘禹锡",
  "paragraphs": [
   "祖帐管弦绝，客帆西风生。",
   "回车已不见，犹听马嘶声。"
  ],
  "title": "始发鄂渚寄表臣二首 一"
 },
 {
  "id": 3332,
  "author": "刘禹锡",
  "paragraphs": [
   "晓发柳林戍，遥城闻五鼓。",
   "忆与故人眠，此时犹晤语。"
  ],
  "title": "始发鄂渚寄表臣二首 二"
 },
 {
  "id": 3333,
  "author": "刘禹锡",
  "paragraphs": [
   "离席一挥杯，别愁今尚醉。",
   "迟迟有情处，却恨江帆驶。"
  ],
  "title": "出鄂州界怀表臣二首 一"
 },
 {
  "id": 3334,
  "author": "刘禹锡",
  "paragraphs": [
   "梦觉疑连榻，舟行忽千里。",
   "不见黄鹤楼，寒沙雪相似。"
  ],
  "title": "出鄂州界怀表臣二首 二"
 },
 {
  "id": 3335,
  "author": "刘禹锡",
  "paragraphs": [
   "尚有竹间路，永无綦下尘。",
   "一闻流水曲，重忆餐霞人。"
  ],
  "title": "和游房公旧竹亭闻琴绝句"
 },
 {
  "id": 3336,
  "author": "刘禹锡",
  "paragraphs": [
   "如何赠琴日，已是绝弦时。",
   "无复双金报，空余挂剑悲。"
  ],
  "title": "西州李尚书知愚与元武昌有旧远示二篇吟之泫然因以继和二首 一"
 },
 {
  "id": 3337,
  "author": "刘禹锡",
  "paragraphs": [
   "宝匣从此闲，朱弦谁复调。",
   "祗应随玉树，同向土中销。"
  ],
  "title": "西州李尚书知愚与元武昌有旧远示二篇吟之泫然因以继和二首 二"
 },
 {
  "id": 3338,
  "author": "刘禹锡",
  "paragraphs": [
   "三载为吴郡，临岐祖帐开。",
   "虽非谢桀黠，且为一裴回。"
  ],
  "title": "别苏州二首 一"
 },
 {
  "id": 3339,
  "author": "刘禹锡",
  "paragraphs": [
   "流水阊门外，秋风吹柳条。",
   "从来送客处，今日自魂销。"
  ],
  "title": "别苏州二首 二"
 },
 {
  "id": 3340,
  "author": "刘禹锡",
  "paragraphs": [
   "秋水清无力，寒山暮多思。",
   "官闲不计程，遍上南朝寺。"
  ],
  "title": "罢和州游建康"
 },
 {
  "id": 3341,
  "author": "刘禹锡",
  "paragraphs": [
   "世路山河险，君门烟雾深。",
   "年年上高处，未省不伤心。"
  ],
  "title": "九日登高"
 },
 {
  "id": 3342,
  "author": "刘禹锡",
  "paragraphs": [
   "年方伯玉早，恨比四愁多。",
   "会待休车骑，相随出罻罗。"
  ],
  "title": "荅柳子厚"
 },
 {
  "id": 3343,
  "author": "刘禹锡",
  "paragraphs": [
   "宫馆贮娇娃，当时意大夸。",
   "艳倾吴国尽，笑入楚王家。"
  ],
  "title": "馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章 一"
 },
 {
  "id": 3344,
  "author": "刘禹锡",
  "paragraphs": [
   "月殿移椒壁，天花代舜华。",
   "唯余采香径，一带绕山斜。"
  ],
  "title": "馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章 二"
 },
 {
  "id": 3345,
  "author": "刘禹锡",
  "paragraphs": [
   "禅思何妨在玉琴，真僧不见听时心。",
   "秋堂境寂夜方半，云去苍梧湘水深。"
  ],
  "title": "听琴"
 },
 {
  "id": 3346,
  "author": "刘禹锡",
  "paragraphs": [
   "日晚长秋帘外报，望陵歌舞在明朝。",
   "添炉欲𦶟熏衣麝，忆得分时不忍烧。"
  ],
  "title": "魏宫词二首 一"
 },
 {
  "id": 3347,
  "author": "刘禹锡",
  "paragraphs": [
   "日映西陵松柏枝，下台相顾一相思。",
   "朝来乐府长歌曲，唱著君王自作词。"
  ],
  "title": "魏宫词二首 二"
 },
 {
  "id": 3348,
  "author": "刘禹锡",
  "paragraphs": [
   "迎得春光先到来，浅黄轻绿映楼台。",
   "只缘袅娜多情思，更被春风长倩猜。"
  ],
  "title": "杨枝词二首 一"
 },
 {
  "id": 3349,
  "author": "刘禹锡",
  "paragraphs": [
   "巫峡巫山杨柳多，朝云暮雨远相和。",
   "因想阳台无限事，为君回唱竹枝歌。"
  ],
  "title": "杨枝词二首 二"
 },
 {
  "id": 3350,
  "author": "刘禹锡",
  "paragraphs": [
   "杨柳青青江水平，闻郎江上唱歌声。",
   "东边日出西边雨，道是无晴却有晴。"
  ],
  "title": "竹枝词二首 一"
 },
 {
  "id": 3351,
  "author": "刘禹锡",
  "paragraphs": [
   "楚水巴山江雨多，巴人能唱本乡歌。",
   "今朝北客思归去，回入纥那披绿罗。"
  ],
  "title": "竹枝词二首 二"
 },
 {
  "id": 3352,
  "author": "刘禹锡",
  "paragraphs": [
   "酒旗相望大堤头，堤下连樯堤上楼。",
   "日暮行人争渡急，桨声幽轧满中流。"
  ],
  "title": "堤上行三首 一"
 },
 {
  "id": 3353,
  "author": "刘禹锡",
  "paragraphs": [
   "江南江北望烟波，入夜行人相应歌。",
   "桃叶传情竹枝怨，水流无限月明多。"
  ],
  "title": "堤上行三首 二"
 },
 {
  "id": 3354,
  "author": "刘禹锡",
  "paragraphs": [
   "春堤缭绕水徘徊，酒舍旗亭次第开。",
   "日晚上楼招估客，轲峨大艑落颿来。"
  ],
  "title": "堤上行三首 三"
 },
 {
  "id": 3355,
  "author": "刘禹锡",
  "paragraphs": [
   "春江月出大堤平，堤上女郎连袂行。",
   "唱尽新词欢不见，红霞映树鹧鸪鸣。"
  ],
  "title": "踏歌词四首 一"
 },
 {
  "id": 3356,
  "author": "刘禹锡",
  "paragraphs": [
   "桃蹊柳陌好经过，灯下妆成月下歌。",
   "为是襄王故宫地，至今犹自细腰多。"
  ],
  "title": "踏歌词四首 二"
 },
 {
  "id": 3357,
  "author": "刘禹锡",
  "paragraphs": [
   "新词宛转递相传，振袖倾鬟风露前。",
   "月落乌啼云雨散，游童陌上拾花钿。"
  ],
  "title": "踏歌词四首 三"
 },
 {
  "id": 3358,
  "author": "刘禹锡",
  "paragraphs": [
   "日暮江头闻竹枝，南人行乐北人悲。",
   "自从雪里唱新曲，直到三春花尽时。"
  ],
  "title": "踏歌词四首 四"
 },
 {
  "id": 3359,
  "author": "刘禹锡",
  "paragraphs": [
   "阿母种桃云海际，花落子成三千岁。",
   "海风吹折最繁枝，跪捧琼盘献天帝。"
  ],
  "title": "步虚词二首 一"
 },
 {
  "id": 3360,
  "author": "刘禹锡",
  "paragraphs": [
   "华表千年一鹤归，凝丹为顶雪为衣。",
   "星星仙语人听尽，却向五云翻翅飞。"
  ],
  "title": "步虚词二首 二"
 },
 {
  "id": 3361,
  "author": "刘禹锡",
  "paragraphs": [
   "望见葳蕤举翠华，试开金屋扫庭花。",
   "须臾宫女传来信，言幸平阳公主家。"
  ],
  "title": "阿娇怨"
 },
 {
  "id": 3362,
  "author": "刘禹锡",
  "paragraphs": [
   "自古逢秋悲寂寥，我言秋日胜春朝。",
   "晴空一鹤排云上，便引诗情到碧霄。"
  ],
  "title": "秋词二首 一"
 },
 {
  "id": 3363,
  "author": "刘禹锡",
  "paragraphs": [
   "山明水净夜来霜，数树深红出浅黄。",
   "试上高楼清入骨，岂如春色嗾人狂。"
  ],
  "title": "秋词二首 二"
 },
 {
  "id": 3364,
  "author": "刘禹锡",
  "paragraphs": [
   "莫道恩情无重来，人间荣谢递相催。",
   "当时初入君怀袖，岂念寒炉有死灰。"
  ],
  "title": "秋扇词"
 },
 {
  "id": 3365,
  "author": "刘禹锡",
  "paragraphs": [
   "白帝城头春草生，白盐山下蜀江清。",
   "南人上来歌一曲，北人莫上动乡情。"
  ],
  "title": "竹枝词九首 一"
 },
 {
  "id": 3366,
  "author": "刘禹锡",
  "paragraphs": [
   "山桃红花满上头，蜀江春水拍山流。",
   "花红易衰似郎意，水流无限似侬愁。"
  ],
  "title": "竹枝词九首 二"
 },
 {
  "id": 3367,
  "author": "刘禹锡",
  "paragraphs": [
   "江上朱楼新雨晴，瀼西春水縠纹生。",
   "桥东桥西好杨柳，人来人去唱歌行。"
  ],
  "title": "竹枝词九首 三"
 },
 {
  "id": 3368,
  "author": "刘禹锡",
  "paragraphs": [
   "日出三竿春雾消，江头蜀客驻兰桡。",
   "凭寄狂夫书一纸，家住成都万里桥。"
  ],
  "title": "竹枝词九首 四"
 },
 {
  "id": 3369,
  "author": "刘禹锡",
  "paragraphs": [
   "两岸山花似雪开，家家春酒满银杯。",
   "昭君坊中多女伴，永安宫外踏青来。"
  ],
  "title": "竹枝词九首 五"
 },
 {
  "id": 3370,
  "author": "刘禹锡",
  "paragraphs": [
   "城西门前滟滪堆，年年波浪不能摧。",
   "懊恼人心不如石，少时东去复西来。"
  ],
  "title": "竹枝词九首 六"
 },
 {
  "id": 3371,
  "author": "刘禹锡",
  "paragraphs": [
   "瞿塘嘈嘈十二滩，人言道路古来难。",
   "长恨人心不如水，等闲平地起波澜。"
  ],
  "title": "竹枝词九首 七"
 },
 {
  "id": 3372,
  "author": "刘禹锡",
  "paragraphs": [
   "巫峡苍苍烟雨时，清猿啼在最高枝。",
   "个里愁人肠自断，由来不是此声悲。"
  ],
  "title": "竹枝词九首 八"
 },
 {
  "id": 3373,
  "author": "刘禹锡",
  "paragraphs": [
   "山上层层桃李花，云间烟火是人家。",
   "银钏金钗来负水，长刀短笠去烧畬。"
  ],
  "title": "竹枝词九首 九"
 },
 {
  "id": 3374,
  "author": "刘禹锡",
  "paragraphs": [
   "塞北梅花羌笛吹，淮南桂树小山词。",
   "请君莫奏前朝曲，听唱新翻杨柳枝。"
  ],
  "title": "杨柳枝词九首 一"
 },
 {
  "id": 3375,
  "author": "刘禹锡",
  "paragraphs": [
   "南陌东城春早时，相逢何处不依依。",
   "桃红李白皆夸好，须得垂杨相发挥。"
  ],
  "title": "杨柳枝词九首 二"
 },
 {
  "id": 3376,
  "author": "刘禹锡",
  "paragraphs": [
   "凤阙轻遮翡翠帏，龙池遥望曲尘丝。",
   "御沟春水相辉映，狂杀长安年少儿。"
  ],
  "title": "杨柳枝词九首 三"
 },
 {
  "id": 3377,
  "author": "刘禹锡",
  "paragraphs": [
   "金谷园中莺乱飞，铜驼陌上好风吹。",
   "城中桃李须臾尽，争似垂杨无限时。"
  ],
  "title": "杨柳枝词九首 四"
 },
 {
  "id": 3378,
  "author": "刘禹锡",
  "paragraphs": [
   "花萼楼前初种时，美人楼上鬬腰肢。",
   "如今抛掷长街里，露叶如啼欲向谁。"
  ],
  "title": "杨柳枝词九首 五"
 },
 {
  "id": 3379,
  "author": "刘禹锡",
  "paragraphs": [
   "炀帝行宫汴水滨，数枝杨柳不胜春。",
   "晚来风起花如雪，飞入宫墙不见人。"
  ],
  "title": "杨柳枝词九首 六"
 },
 {
  "id": 3380,
  "author": "刘禹锡",
  "paragraphs": [
   "御陌青门拂地垂，千条金缕万条丝。",
   "如今绾作同心结，将赠行人知不知。"
  ],
  "title": "杨柳枝词九首 七"
 },
 {
  "id": 3381,
  "author": "刘禹锡",
  "paragraphs": [
   "城外春风吹酒旗，行人挥袂日西时。",
   "长安陌上无穷树，唯有垂杨管别离。"
  ],
  "title": "杨柳枝词九首 八"
 },
 {
  "id": 3382,
  "author": "刘禹锡",
  "paragraphs": [
   "轻盈袅娜占年华，舞榭妆楼处处遮。",
   "春尽絮花留不得，随风好去落谁家。"
  ],
  "title": "杨柳枝词九首 九"
 },
 {
  "id": 3383,
  "author": "刘禹锡",
  "paragraphs": [
   "九曲黄河万里沙，浪淘风簸自天涯。",
   "如今直上银河去，同到牵牛织女家。"
  ],
  "title": "浪淘沙九首 一"
 },
 {
  "id": 3384,
  "author": "刘禹锡",
  "paragraphs": [
   "洛水桥边春日斜，碧流清浅见琼砂。",
   "无端陌上狂风急，惊起鸳鸯出浪花。"
  ],
  "title": "浪淘沙九首 二"
 },
 {
  "id": 3385,
  "author": "刘禹锡",
  "paragraphs": [
   "汴水东流虎眼纹，清淮晓色鸭头春。",
   "君看渡口淘沙处，渡却人间多少人。"
  ],
  "title": "浪淘沙九首 三"
 },
 {
  "id": 3386,
  "author": "刘禹锡",
  "paragraphs": [
   "鹦鹉洲头浪飐沙，青楼春望日将斜。",
   "衔泥燕子争归舍，独自狂夫不忆家。"
  ],
  "title": "浪淘沙九首 四"
 },
 {
  "id": 3387,
  "author": "刘禹锡",
  "paragraphs": [
   "濯锦江边两岸花，春风吹浪正淘沙。",
   "女郎剪下鸳鸯锦，将向中流疋晚霞。"
  ],
  "title": "浪淘沙九首 五"
 },
 {
  "id": 3388,
  "author": "刘禹锡",
  "paragraphs": [
   "日照澄洲江雾开，淘金女伴满江隈。",
   "美人首饰侯王印，尽是沙中浪底来。"
  ],
  "title": "浪淘沙九首 六"
 },
 {
  "id": 3389,
  "author": "刘禹锡",
  "paragraphs": [
   "八月涛声吼地来，头高数丈触山回。",
   "须臾却入海门去，卷起沙堆似雪堆。"
  ],
  "title": "浪淘沙九首 七"
 },
 {
  "id": 3390,
  "author": "刘禹锡",
  "paragraphs": [
   "莫道谗言如浪深，莫言迁客似沙沉。",
   "千淘万漉虽辛苦，吹尽狂沙始到金。"
  ],
  "title": "浪淘沙九首 八"
 },
 {
  "id": 3391,
  "author": "刘禹锡",
  "paragraphs": [
   "流水淘沙不暂停，前波未灭后波生。",
   "令人忽忆潇湘渚，回唱迎神三两声。"
  ],
  "title": "浪淘沙九首 九"
 },
 {
  "id": 3392,
  "author": "刘禹锡",
  "paragraphs": [
   "昔年意气结群英，几度朝回一字行。",
   "海北江南零落尽，两人相见洛阳城。"
  ],
  "title": "洛中送韩七中丞之吴兴口号五首 一"
 },
 {
  "id": 3393,
  "author": "刘禹锡",
  "paragraphs": [
   "自从云散各东西，每日欢娱却惨凄。",
   "离别苦多相见少，一生心事在书题。"
  ],
  "title": "洛中送韩七中丞之吴兴口号五首 二"
 },
 {
  "id": 3394,
  "author": "刘禹锡",
  "paragraphs": [
   "今朝无意诉离杯，何况清弦急管催。",
   "本欲醉中轻远别，不知翻引酒悲来。"
  ],
  "title": "洛中送韩七中丞之吴兴口号五首 三"
 },
 {
  "id": 3395,
  "author": "刘禹锡",
  "paragraphs": [
   "骆驼桥上苹风急，鹦鹉杯中箬下春。",
   "水碧山青知好处，开颜一笑向何人。"
  ],
  "title": "洛中送韩七中丞之吴兴口号五首 四"
 },
 {
  "id": 3396,
  "author": "刘禹锡",
  "paragraphs": [
   "溪中士女出笆篱，溪上鸳鸯避画旗。",
   "何处人间似仙境，春山携妓采茶时。"
  ],
  "title": "洛中送韩七中丞之吴兴口号五首 五"
 },
 {
  "id": 3397,
  "author": "刘禹锡",
  "paragraphs": [
   "九陌逢君又别离，行云别鹤本无期。",
   "望嵩楼上忽相见，看过花开花落时。"
  ],
  "title": "送廖参谋东游二首 一"
 },
 {
  "id": 3398,
  "author": "刘禹锡",
  "paragraphs": [
   "繁花落尽君辞去，绿草垂杨引征路。",
   "东道诸侯皆故人，留连必是多情处。"
  ],
  "title": "送廖参谋东游二首 二"
 },
 {
  "id": 3399,
  "author": "刘禹锡",
  "paragraphs": [
   "樽前花下长相见，明日忽为千里人。",
   "君过午桥回首望，洛城犹自有残春。"
  ],
  "title": "洛中春末送杜录事赴蕲州"
 },
 {
  "id": 3400,
  "author": "刘禹锡",
  "paragraphs": [
   "暂驻旌旗洛水堤，绮筵红烛醉兰闺。",
   "美人美酒长相逐，莫怕猿声发建溪。"
  ],
  "title": "夜燕福建卢侍郎宅因送之镇"
 },
 {
  "id": 3401,
  "author": "刘禹锡",
  "paragraphs": [
   "西北秋风凋蕙兰，洞庭波上碧云寒。",
   "茂陵才子江陵住，乞取新诗合掌看。"
  ],
  "title": "重送鸿举师赴江陵谒马逢侍御"
 },
 {
  "id": 3402,
  "author": "刘禹锡",
  "paragraphs": [
   "外道邪山千万重，真言一发尽摧峰。",
   "有时明月无人夜，独向昭潭制恶龙。"
  ],
  "title": "赠长沙赞头陀"
 },
 {
  "id": 3403,
  "author": "刘禹锡",
  "paragraphs": [
   "曲江僧向松江见，又到天台看石桥。",
   "鹤恋故巢云恋岫，比君犹自不逍遥。"
  ],
  "title": "送霄韵上人游天台"
 },
 {
  "id": 3404,
  "author": "刘禹锡",
  "paragraphs": [
   "清江悠悠王气沉，六朝遗事何处寻。",
   "宫墙隐嶙围野泽，鹳鶂夜鸣秋色深。"
  ],
  "title": "台城怀古"
 },
 {
  "id": 3405,
  "author": "刘禹锡",
  "paragraphs": [
   "学道深山许老人，留名万代不关身。",
   "劝君多买长安酒，南陌东城占取春。"
  ],
  "title": "戏赠崔千牛"
 },
 {
  "id": 3406,
  "author": "刘禹锡",
  "paragraphs": [
   "寂寂独看金烬落，纷纷只见玉山颓。",
   "自羞不是高阳侣，一夜星星骑马回。"
  ],
  "title": "扬州春夜李端公益张侍御登段侍御平路密县李少府𪽈秘书张正字复元同会于水馆对酒联句追刻烛击铜钵故事迟辄举觥以饮之逮夜艾群公沾醉纷然就枕余偶独醒因题诗于段君枕上以志其事"
 },
 {
  "id": 3407,
  "author": "刘禹锡",
  "paragraphs": [
   "厩马翩翩禁外逢，星槎上汉杳难从。",
   "定知欲报淮南诏，促召王褒入九重。"
  ],
  "title": "逢王十二学士入翰林因以诗赠"
 },
 {
  "id": 3408,
  "author": "刘禹锡",
  "paragraphs": [
   "彩仗神旗猎晓风，鸡人一唱鼓蓬蓬。",
   "铜壶漏水何时歇，如此相催即老翁。"
  ],
  "title": "阙下口号呈柳仪曹"
 },
 {
  "id": 3409,
  "author": "刘禹锡",
  "paragraphs": [
   "西皥司分昼夜平，羲和停午太阴生。",
   "铿锵揖让秋光里，观者如云出凤城。"
  ],
  "title": "监祠夕月坛书事"
 },
 {
  "id": 3410,
  "author": "刘禹锡",
  "paragraphs": [
   "雷雨江山起卧龙，武陵樵客蹑仙踪。",
   "十年楚水枫林下，今夜初闻长乐钟。"
  ],
  "title": "元和甲午岁诏书尽征江湘逐客余自武陵赴京宿于都亭有怀续来诸君子"
 },
 {
  "id": 3411,
  "author": "刘禹锡",
  "paragraphs": [
   "紫陌红尘拂面来，无人不道看花回。",
   "玄都观里桃千树，尽是刘郎去后栽。"
  ],
  "title": "元和十一年自朗州召至京戏赠看花诸君子"
 },
 {
  "id": 3412,
  "author": "刘禹锡",
  "paragraphs": [
   "百亩庭中半是苔，桃花净尽菜花开。",
   "种桃道士归何处，前度刘郎今又来。"
  ],
  "title": "再游玄都观"
 },
 {
  "id": 3413,
  "author": "刘禹锡",
  "paragraphs": [
   "唱得凉州意外声，旧人唯数米嘉荣。",
   "近来时世轻先辈，好染髭须事后生。"
  ],
  "title": "与歌者米嘉荣"
 },
 {
  "id": 3414,
  "author": "刘禹锡",
  "paragraphs": [
   "终日望夫夫不归，化为孤石苦相思。",
   "望来已是几千载，只似当时初望时。"
  ],
  "title": "望夫石"
 },
 {
  "id": 3415,
  "author": "刘禹锡",
  "paragraphs": [
   "曾随织女渡天河，记得云间第一歌。",
   "休唱贞元供奉曲，当时朝士已无多。"
  ],
  "title": "听旧宫中乐人穆氏唱歌"
 },
 {
  "id": 3416,
  "author": "刘禹锡",
  "paragraphs": [
   "山围故国周遭在，潮打空城寂寞回。",
   "淮水东边旧时月，夜深还过女墙来。"
  ],
  "title": "金陵五题 石头城"
 },
 {
  "id": 3417,
  "author": "刘禹锡",
  "paragraphs": [
   "朱雀桥边野草花，乌衣巷口夕阳斜。",
   "旧时王谢堂前燕，飞入寻常百姓家。"
  ],
  "title": "金陵五题 乌衣巷"
 },
 {
  "id": 3418,
  "author": "刘禹锡",
  "paragraphs": [
   "台城六代竞豪华，结绮临春事最奢。",
   "万户千门成野草，只缘一曲后庭花。"
  ],
  "title": "金陵五题 台城"
 },
 {
  "id": 3419,
  "author": "刘禹锡",
  "paragraphs": [
   "生公说法鬼神听，身后空堂夜不扃。",
   "高坐寂寥尘漠漠，一方明月可中庭。"
  ],
  "title": "金陵五题 生公讲堂"
 },
 {
  "id": 3420,
  "author": "刘禹锡",
  "paragraphs": [
   "南朝词臣北朝客，归来唯见秦淮碧。",
   "池台竹树三亩余，至今人道江家宅。"
  ],
  "title": "金陵五题 江令宅"
 },
 {
  "id": 3421,
  "author": "刘禹锡",
  "paragraphs": [
   "将略兵机命世雄，苍黄钟室叹良弓。",
   "遂令后代登坛者，每一寻思怕立功。"
  ],
  "title": "韩信庙"
 },
 {
  "id": 3422,
  "author": "刘禹锡",
  "paragraphs": [
   "谏省新登二直臣，万方惊喜捧丝纶。",
   "则知天子明如日，肯放淮南高卧人。"
  ],
  "title": "李贾二大夫谏拜命后寄杨八寿州"
 },
 {
  "id": 3423,
  "author": "刘禹锡",
  "paragraphs": [
   "旌旗入境犬无声，戮尽鲸鲵汉水清。",
   "从此世人开耳目，始知名将出书生。"
  ],
  "title": "美温尚书镇定兴元以诗寄贺"
 },
 {
  "id": 3424,
  "author": "刘禹锡",
  "paragraphs": [
   "夜泊湘川逐客心，月明猿苦血沾襟。",
   "湘妃旧竹痕犹浅，从此因君染更深。"
  ],
  "title": "酬瑞州吴大夫夜泊湘川见寄一绝"
 },
 {
  "id": 3425,
  "author": "刘禹锡",
  "paragraphs": [
   "前者匆匆襆被行，十年憔悴到京城。",
   "南宫旧吏来相问，何处淹留白发生。"
  ],
  "title": "征还京师见旧番官冯叔达"
 },
 {
  "id": 3426,
  "author": "刘禹锡",
  "paragraphs": [
   "二十余年别帝京，重闻天乐不胜情。",
   "旧人唯有何戡在，更与殷勤唱渭城。"
  ],
  "title": "与歌者何戡"
 },
 {
  "id": 3427,
  "author": "刘禹锡",
  "paragraphs": [
   "天下能歌御史娘，花前叶底奉君王。",
   "九重深处无人见，分付新声与顺郎。"
  ],
  "title": "与歌童田顺郎"
 },
 {
  "id": 3428,
  "author": "刘禹锡",
  "paragraphs": [
   "画时应遇空亡日，卖处难逢识别人。",
   "唯有多情往来客，强将衫袖拂埃尘。"
  ],
  "title": "燕尔馆破屏风所画至精人多叹赏题之"
 },
 {
  "id": 3429,
  "author": "刘禹锡",
  "paragraphs": [
   "庭前芍药妖无格，池上芙蕖净少情。",
   "唯有牡丹真国色，花开时节动京城。"
  ],
  "title": "赏牡丹"
 },
 {
  "id": 3430,
  "author": "刘禹锡",
  "paragraphs": [
   "秦国功成思税驾，晋臣名遂叹危机。",
   "无因上蔡牵黄犬，愿作丹徒一布衣。"
  ],
  "title": "题欹器图"
 },
 {
  "id": 3431,
  "author": "刘禹锡",
  "paragraphs": [
   "坛边松在鹤巢空，白鹿闲行旧径中。",
   "手植红桃千树发，满山无主任春风。"
  ],
  "title": "伤桃源薛道士"
 },
 {
  "id": 3432,
  "author": "刘禹锡",
  "paragraphs": [
   "苍苍宰树起寒烟，尚有威名海内传。",
   "四府旧闻多故吏，几人垂泪拜碑前。"
  ],
  "title": "王思道碑堂下作"
 },
 {
  "id": 3433,
  "author": "刘禹锡",
  "paragraphs": [
   "溪水悠悠春自来，草堂无主燕飞回。",
   "隔帘惟见中庭草，一树山榴依旧开。"
  ],
  "title": "伤愚溪三首 一"
 },
 {
  "id": 3434,
  "author": "刘禹锡",
  "paragraphs": [
   "草圣数行留坏壁，木奴千树属邻家。",
   "唯见里门通德榜，残阳寂寞出樵车。"
  ],
  "title": "伤愚溪三首 二"
 },
 {
  "id": 3435,
  "author": "刘禹锡",
  "paragraphs": [
   "柳门竹巷依依在，野草青苔日日多。",
   "纵有邻人解吹笛，山阳旧侣更谁过。"
  ],
  "title": "伤愚溪三首 三"
 },
 {
  "id": 3436,
  "author": "刘禹锡",
  "paragraphs": [
   "贵人沦落路人衰，碧海连天丹旐回。",
   "遥想长安此时节，朱门深巷百花开。"
  ],
  "title": "伤循州浑尚书"
 },
 {
  "id": 3437,
  "author": "刘禹锡",
  "paragraphs": [
   "宝马鸣珂踏晓尘，鱼文匕首犯车茵。",
   "适来行哭里门外，昨夜华堂歌舞人。"
  ],
  "title": "代靖安佳人怨二首 一"
 },
 {
  "id": 3438,
  "author": "刘禹锡",
  "paragraphs": [
   "秉烛朝天遂不回，路人弹指望高台。",
   "墙东便是伤心地，夜夜流萤飞去来。"
  ],
  "title": "代靖安佳人怨二首 二"
 },
 {
  "id": 3439,
  "author": "刘禹锡",
  "paragraphs": [
   "廊下题诗满壁尘，塔前松树已皴鳞。",
   "古来唯有王文度，重见平生竺道人。"
  ],
  "title": "碧涧寺见元九侍御和展上人诗有三生之句因以和"
 },
 {
  "id": 3440,
  "author": "刘禹锡",
  "paragraphs": [
   "偶然相遇人间世，合在增城阿姥家。",
   "有此倾城好颜色，天教晚发赛诸花。"
  ],
  "title": "思黯南墅赏牡丹"
 },
 {
  "id": 3441,
  "author": "刘禹锡",
  "paragraphs": [
   "文昌星象尽东来，油幕朱门次第开。",
   "且上新楼看风月，会乘云雨一时回。"
  ],
  "title": "和浙西尚书闻常州杨给事制新楼因寄之作"
 },
 {
  "id": 3442,
  "author": "刘禹锡",
  "paragraphs": [
   "玉马朝周从此辞，园陵寂寞对丰碑。",
   "千行宰树荆州道，暮雨萧萧闻子规。"
  ],
  "title": "从梁宣明二帝碑堂下作"
 },
 {
  "id": 3443,
  "author": "刘禹锡",
  "paragraphs": [
   "高髻云鬟宫样妆，春风一曲杜韦娘。",
   "司空见惯浑闲事，断尽苏州刺史肠。"
  ],
  "title": "赠李司空妓"
 },
 {
  "id": 3444,
  "author": "刘禹锡",
  "paragraphs": [
   "髪鬓梳头宫様妆，春风一曲杜韦娘。",
   "司空见惯浑闲事，断尽苏州刺史肠。"
  ],
  "title": "赠李司空妓"
 },
 {
  "id": 3445,
  "author": "刘禹锡",
  "paragraphs": [
   "玉儿已逐金镮葬，翠羽先随秋草萎。",
   "唯见芙蓉含晓露，数行红泪滴清池。"
  ],
  "title": "和西川李尚书伤孔雀及薛涛之什"
 },
 {
  "id": 3446,
  "author": "刘禹锡",
  "paragraphs": [
   "步步相携不觉难，九层云外倚阑干。",
   "忽然笑语半天上，无限游人举眼看。"
  ],
  "title": "同乐天登栖灵寺塔"
 },
 {
  "id": 3447,
  "author": "刘禹锡",
  "paragraphs": [
   "步步相携不觉难，九霄云外倚栏杆。",
   "忽然语笑半天上，无限游人举眼看。"
  ],
  "title": "同乐天登栖灵寺塔"
 },
 {
  "id": 3448,
  "author": "刘禹锡",
  "paragraphs": [
   "庾令楼中初见时，武昌春柳似腰肢。",
   "相逢相笑尽如梦，为雨为云今不知。"
  ],
  "title": "有所嗟二首 一"
 },
 {
  "id": 3449,
  "author": "刘禹锡",
  "paragraphs": [
   "鄂渚蒙蒙烟雨微，女郎魂逐暮云归。",
   "只应长在汉阳渡，化作鸳鸯一只飞。"
  ],
  "title": "有所嗟二首 二"
 },
 {
  "id": 3450,
  "author": "刘禹锡",
  "paragraphs": [
   "为爱逍遥第一篇，时时闲步赏风烟。",
   "看花临水心无事，功业成来二十年。"
  ],
  "title": "和裴相公傍水闲行"
 },
 {
  "id": 3451,
  "author": "刘禹锡",
  "paragraphs": [
   "二十余年作逐臣，归来还见曲江春。",
   "游人莫笑白头醉，老醉花间有几人。"
  ],
  "title": "杏园花下酬乐天见赠"
 },
 {
  "id": 3452,
  "author": "刘禹锡",
  "paragraphs": [
   "新妆面面下朱楼，深锁春光一院愁。",
   "行到中庭数花朵，蜻蜓飞上玉搔头。"
  ],
  "title": "和乐天春词"
 },
 {
  "id": 3453,
  "author": "刘禹锡",
  "paragraphs": [
   "玉女来看玉蘂花，异香先引七香车。",
   "攀枝弄雪时回顾，惊怪人间日易斜。"
  ],
  "title": "和严给事闻唐昌观玉蘂花下有游仙二绝 一"
 },
 {
  "id": 3454,
  "author": "刘禹锡",
  "paragraphs": [
   "雪蘂琼丝满院春，衣轻步步不生尘。",
   "君平帘下徒相问，长伴吹箫别有人。"
  ],
  "title": "和严给事闻唐昌观玉蘂花下有游仙二绝 二"
 },
 {
  "id": 3455,
  "author": "刘禹锡",
  "paragraphs": [
   "寻常相见意殷勤，别后相思梦更频。",
   "每遇登临好风景，羡他天性少情人。"
  ],
  "title": "忆乐天"
 },
 {
  "id": 3456,
  "author": "刘禹锡",
  "paragraphs": [
   "洛城洛城何日归，故人故人今转稀。",
   "莫嗟雪里暂时别，终拟云间相逐飞。"
  ],
  "title": "醉答乐天"
 },
 {
  "id": 3457,
  "author": "刘禹锡",
  "paragraphs": [
   "浐水送君君不还，见君题字虎丘山。",
   "因知早贵兼才子，不得多时在世间。"
  ],
  "title": "虎丘寺见元相公二年前题名怆然有咏"
 },
 {
  "id": 3458,
  "author": "刘禹锡",
  "paragraphs": [
   "花面丫头十三四，春来绰约向人时。",
   "终须买取名春草，处处将行步步随。"
  ],
  "title": "寄赠小樊"
 },
 {
  "id": 3459,
  "author": "刘禹锡",
  "paragraphs": [
   "亲友关心皆不见，风光满眼倍伤神。",
   "洛阳城里多池馆，几处花开有主人。"
  ],
  "title": "吟乐天自问怆然有作"
 },
 {
  "id": 3460,
  "author": "刘禹锡",
  "paragraphs": [
   "平章宅里一栏花，临到开时不在家。",
   "莫道两京非远别，春明门外即天涯。"
  ],
  "title": "和令狐相公别牡丹"
 },
 {
  "id": 3461,
  "author": "刘禹锡",
  "paragraphs": [
   "当初造曲者为谁，说得思乡恋阙时。",
   "沧海西头旧丞相，停杯处分不须吹。"
  ],
  "title": "和令狐相公闻思帝乡有感"
 },
 {
  "id": 3462,
  "author": "刘禹锡",
  "paragraphs": [
   "群玉山头住四年，每闻笙鹤看诸仙。",
   "何时得把浮丘袖，白日将升第九天。"
  ],
  "title": "酬令狐相公见寄"
 },
 {
  "id": 3463,
  "author": "刘禹锡",
  "paragraphs": [
   "一纸书封四句诗，芳晨对酒远相思。",
   "长吟尽日西南望，犹及残春花落时。"
  ],
  "title": "令狐相公春思见寄"
 },
 {
  "id": 3464,
  "author": "刘禹锡",
  "paragraphs": [
   "楼下芳园最占春，年年结侣采花频。",
   "繁霜一夜相撩治，不似佳人似老人。"
  ],
  "title": "城内花园颇曾游玩令公居守亦有素期适春霜一夕委谢书实以荅令狐相公见谑"
 },
 {
  "id": 3465,
  "author": "刘禹锡",
  "paragraphs": [
   "骊龙睡后珠元在，仙鹤行时步又轻。",
   "方寸莹然无一事，水声来似玉琴声。"
  ],
  "title": "奉和裴晋公凉风亭睡觉"
 },
 {
  "id": 3466,
  "author": "刘禹锡",
  "paragraphs": [
   "玉树琼楼满眼新，的知开合待诸宾。",
   "迟迟未去非无意，拟作梁园坐右人。"
  ],
  "title": "荅裴令公雪中讶白二十二与诸公不相访之什"
 },
 {
  "id": 3467,
  "author": "刘禹锡",
  "paragraphs": [
   "侯家故吏歌声发，逸处能高怨处低。",
   "今岁洛中无雨雪，眼前风景是江西。"
  ],
  "title": "吴方之见示听江西故吏朱幼恭歌三篇颇有怀故林之想吟讽不足因而和之"
 },
 {
  "id": 3468,
  "author": "刘禹锡",
  "paragraphs": [
   "常奴安得似方回，争望追风绝足来。",
   "若把翠娥酬𫘧耳，始知天下有奇才。"
  ],
  "title": "裴令公见示诮乐天寄奴买马绝句斐言仰和且戏乐天"
 },
 {
  "id": 3469,
  "author": "刘禹锡",
  "paragraphs": [
   "官冷如浆病满身，凌寒不易过天津。",
   "少年留取多情兴，请待花时作主人。"
  ],
  "title": "酬思黯代书见戏"
 },
 {
  "id": 3470,
  "author": "刘禹锡",
  "paragraphs": [
   "又被时人写姓名，春风引路入京城。",
   "知君忆得前身事，分付莺花与后生。"
  ],
  "title": "荅张侍御贾喜再登科后自洛赴上都赠别"
 },
 {
  "id": 3471,
  "author": "刘禹锡",
  "paragraphs": [
   "谪在三湘最远州，边鸿不到水南流。",
   "如今暂寄樽前笑，明日辞君步步愁。"
  ],
  "title": "赴连州途经洛阳诸公置酒相送张员外贾以诗见赠率尔酬之"
 },
 {
  "id": 3472,
  "author": "刘禹锡",
  "paragraphs": [
   "文章似锦气如虹，宜荐华簪绿殿中。",
   "纵使凉飙生旦夕，犹堪拂拭愈头风。"
  ],
  "title": "赠元九侍御文石枕以诗奖之"
 },
 {
  "id": 3473,
  "author": "刘禹锡",
  "paragraphs": [
   "无事寻花至仙境，等闲栽树比封君。",
   "金门通籍真多士，黄纸除书每日闻。"
  ],
  "title": "酬元九院长自江陵见寄"
 },
 {
  "id": 3474,
  "author": "刘禹锡",
  "paragraphs": [
   "翔鸾阙底谢皇恩，缨上沧浪旧水痕。",
   "疏傅挥金忽相忆，远擎长句与招魂。"
  ],
  "title": "酬杨侍郎凭见寄"
 },
 {
  "id": 3475,
  "author": "刘禹锡",
  "paragraphs": [
   "新辞将印拂朝缨，临水登山四体轻。",
   "犹念天涯未归客，瘴云深处守孤城。"
  ],
  "title": "酬马大夫登洭口戍见寄"
 },
 {
  "id": 3476,
  "author": "刘禹锡",
  "paragraphs": [
   "饱霜孤竹声偏切，带火焦桐韵本悲。",
   "今日知音一留听，是君心事不平时。"
  ],
  "title": "荅杨八敬之绝句"
 },
 {
  "id": 3477,
  "author": "刘禹锡",
  "paragraphs": [
   "对酒临流奈别何，君今已醉我蹉跎。",
   "分明记取星星鬓，他日相逢应更多。"
  ],
  "title": "重寄表臣二首 一"
 },
 {
  "id": 3478,
  "author": "刘禹锡",
  "paragraphs": [
   "世间人事有何穷，过后思量尽是空。",
   "早晚同归洛阳陌，卜邻须近祝鸡翁。"
  ],
  "title": "重寄表臣二首 二"
 },
 {
  "id": 3479,
  "author": "刘禹锡",
  "paragraphs": [
   "淮西既是平安地，鸦路今无羽檄飞。",
   "闻道唐州最清静，战场耕尽野花稀。"
  ],
  "title": "重寄绝句"
 },
 {
  "id": 3480,
  "author": "刘禹锡",
  "paragraphs": [
   "知逐征南冠楚材，远劳书信到阳台。",
   "明朝若上君山上，一道巴江自此来。"
  ],
  "title": "酬杨八副使将赴湖南途中见寄一绝"
 },
 {
  "id": 3481,
  "author": "刘禹锡",
  "paragraphs": [
   "玉人紫绶相辉映，却要霜须一两茎。",
   "其奈无成空老去，每临明镜若为情。"
  ],
  "title": "遥和韩睦州元相公二君子"
 },
 {
  "id": 3482,
  "author": "刘禹锡",
  "paragraphs": [
   "一茎炯炯琅玕色，数节重重玳瑁文。",
   "挂到高山未登处，青云路上愿逢君。"
  ],
  "title": "吴兴敬郎中见惠斑竹杖兼示一绝聊以谢之"
 },
 {
  "id": 3483,
  "author": "刘禹锡",
  "paragraphs": [
   "天下苍生望不休，东山虽有但时游。",
   "从来海上仙桃树，肯逐人间风露秋。"
  ],
  "title": "奉和裴令公夜宴"
 },
 {
  "id": 3484,
  "author": "刘禹锡",
  "paragraphs": [
   "织女分明银汉秋，桂枝梧叶共飕飗。",
   "月露满庭人寂寂，霓裳一曲在高楼。"
  ],
  "title": "秋夜安国观闻笙"
 },
 {
  "id": 3485,
  "author": "刘禹锡",
  "paragraphs": [
   "已嗟池上别魂惊，忽报梦中携手行。",
   "此夜独归还乞梦，老人无睡到天明。"
  ],
  "title": "酬仆射牛相公晋国池上别后至甘棠馆忽梦同游因成口号见寄"
 },
 {
  "id": 3486,
  "author": "刘禹锡",
  "paragraphs": [
   "卷尽轻云月更明，金箆不用且闲行。",
   "若倾家酿招来客，何必池塘春草生。"
  ],
  "title": "裴侍郎大尹雪中遗酒一壶兼示眼疾平一绝有闲行把酒之句斐然仰酬"
 },
 {
  "id": 3487,
  "author": "刘禹锡",
  "paragraphs": [
   "白马津头春日迟，沙州归雁拂旌旗。",
   "柳营唯有军中戏，不似江南三月时。"
  ],
  "title": "和滑州李尚书上巳忆江南禊事"
 },
 {
  "id": 3488,
  "author": "刘禹锡",
  "paragraphs": [
   "日日临池弄小雏，还思写论付官奴。",
   "柳家新样元和脚，且尽畺芽敛手徒。"
  ],
  "title": "酬柳柳州家鸡之赠"
 },
 {
  "id": 3489,
  "author": "刘禹锡",
  "paragraphs": [
   "小儿弄笔不能嗔，涴壁书窗且当勤。",
   "闻彼梦熊犹未兆，女中谁是卫夫人。"
  ],
  "title": "荅前篇"
 },
 {
  "id": 3490,
  "author": "刘禹锡",
  "paragraphs": [
   "昔日慵工记姓名，远劳辛苦写西京。",
   "近来渐有临池兴，为报元常欲抗行。"
  ],
  "title": "荅后篇"
 },
 {
  "id": 3491,
  "author": "刘禹锡",
  "paragraphs": [
   "弱冠同怀长者忧，临岐回想尽悠悠。",
   "耦耕若便遗身老，黄发相看万事休。"
  ],
  "title": "重荅柳柳州"
 },
 {
  "id": 3492,
  "author": "刘禹锡",
  "paragraphs": [
   "浔阳江色潮添满，彭蠡秋声雁送来。",
   "南望庐山千万仞，共夸新出栋梁材。"
  ],
  "title": "登清晖楼"
 },
 {
  "id": 3493,
  "author": "刘禹锡",
  "paragraphs": [
   "武昌山下蜀江东，重向仙舟见葛洪。",
   "又得案前亲礼拜，大罗天诀玉函封。"
  ],
  "title": "赴和州于武昌县再遇毛仙翁十八兄因成一绝"
 },
 {
  "id": 3494,
  "author": "刘禹锡",
  "paragraphs": [
   "挥毫起制来东省，蹑足修名谒外台。",
   "好著櫜鞬莫惆怅，出文入武是全才。"
  ],
  "title": "寄毘陵杨给事三首 一"
 },
 {
  "id": 3495,
  "author": "刘禹锡",
  "paragraphs": [
   "曾主鱼书轻刺史，今朝自请左鱼来。",
   "青云直上无多地，却要斜飞取势回。"
  ],
  "title": "寄毘陵杨给事三首 二"
 },
 {
  "id": 3496,
  "author": "刘禹锡",
  "paragraphs": [
   "东城南陌昔同游，坐上无人第二流。",
   "屈指如今已零落，且须欢喜作邻州。"
  ],
  "title": "寄毘陵杨给事三首 三"
 },
 {
  "id": 3497,
  "author": "刘禹锡",
  "paragraphs": [
   "更将何面上春台，白事无成老又催。",
   "唯有落花无俗态，不嫌憔悴满头来。"
  ],
  "title": "陪崔大尚书及诸阁老宴杏园"
 },
 {
  "id": 3498,
  "author": "刘禹锡",
  "paragraphs": [
   "大弦嘈囋小弦清，喷雪含风意思生。",
   "一听曹刚弹薄媚，人生不合出京城。"
  ],
  "title": "曹刚"
 },
 {
  "id": 3499,
  "author": "刘禹锡",
  "paragraphs": [
   "老郎日日忧苍鬓，远守年年厌白苹。",
   "终日相思不相见，长频相见是何人。"
  ],
  "title": "寄湖州韩中丞"
 },
 {
  "id": 3500,
  "author": "刘禹锡",
  "paragraphs": [
   "杨子江头烟景迷，隋家宫树拂金堤。",
   "嵯峨犹有当时色，半蘸波中水鸟栖。"
  ],
  "title": "杨柳枝"
 },
 {
  "id": 3501,
  "author": "刘禹锡",
  "paragraphs": [
   "清歌不是世间音，玉殿尝闻称主心。",
   "唯有顺郎全学得，一声飞出九重深。"
  ],
  "title": "田顺郎歌"
 },
 {
  "id": 3502,
  "author": "刘禹锡",
  "paragraphs": [
   "大艑高帆一百尺，新声促柱十三弦。",
   "扬州市里商人女，来占江西明月天。"
  ],
  "title": "夜闻商人船中筝"
 },
 {
  "id": 3503,
  "author": "刘禹锡",
  "paragraphs": [
   "仙公一奏思归引，逐客初闻自泫然。",
   "莫怪殷勤悲此曲，越声长苦已三年。"
  ],
  "title": "闻道士弹思归引"
 },
 {
  "id": 3504,
  "author": "刘禹锡",
  "paragraphs": [
   "谪君愁寂似幽栖，百草当门茅舍低。",
   "夜猎将军忽相访，鹧鸪惊起绕篱啼。"
  ],
  "title": "喜康将军见访"
 },
 {
  "id": 3505,
  "author": "刘禹锡",
  "paragraphs": [
   "湘中才子是刘郎，望在长沙住桂阳。",
   "昨日鸿都新上第，五陵年少让清光。"
  ],
  "title": "赠刘景擢第"
 },
 {
  "id": 3506,
  "author": "刘禹锡",
  "paragraphs": [
   "常时并冕奉天颜，委佩低簪彩仗间。",
   "今日独来张乐地，万重云水望桥山。"
  ],
  "title": "赴连山途次德宗山陵寄张员外"
 },
 {
  "id": 3507,
  "author": "刘禹锡",
  "paragraphs": [
   "生拍芳丛鹰觜芽，老郎封寄谪仙家。",
   "今宵更有湘江月，照出菲菲满碗花。"
  ],
  "title": "尝茶"
 },
 {
  "id": 3508,
  "author": "刘禹锡",
  "paragraphs": [
   "梁国三郎威德尊，女巫箫鼓走乡村。",
   "万家长见空山上，雨气苍茫生庙门。"
  ],
  "title": "梁国祠"
 },
 {
  "id": 3509,
  "author": "刘禹锡",
  "paragraphs": [
   "湖光秋月两相和，潭面无风镜未磨。",
   "遥望洞庭山水翠，白银盘里一青螺。"
  ],
  "title": "望洞庭"
 },
 {
  "id": 3510,
  "author": "刘禹锡",
  "paragraphs": [
   "春江一曲柳千条，二十年前旧板桥。",
   "曾与美人桥上别，恨无消息到今朝。"
  ],
  "title": "杨柳枝"
 },
 {
  "id": 3511,
  "author": "刘禹锡",
  "paragraphs": [
   "江上楼高二十梯，梯梯登遍与云齐。",
   "人从别浦经年去，天向平芜尽处低。"
  ],
  "title": "楼上"
 },
 {
  "id": 3512,
  "author": "刘禹锡",
  "paragraphs": [
   "隐几支颐对落晖，故人书信到柴扉。",
   "周南留滞商山老，星象如今属少微。"
  ],
  "title": "洛滨病卧户部李侍郎见惠药物谑以文星之句斐然仰谢"
 },
 {
  "id": 3513,
  "author": "刘禹锡",
  "paragraphs": [
   "粉落椒飞知几春，风吹雨洒旋成尘。",
   "莫言一片危基在，犹过无穷来往人。"
  ],
  "title": "故洛城古墙"
 },
 {
  "id": 3514,
  "author": "刘禹锡",
  "paragraphs": [
   "湖上收宿雨，故国思如此。",
   "若为天外心，东屯沧海阔。",
   "南让洞庭宽，翠粒照晴露。",
   "银花垂院榜，翠羽撼绦铃。"
  ],
  "title": "句"
 },
 {
  "id": 3515,
  "author": "元稹",
  "paragraphs": [
   "山中思归乐，尽作思归鸣。",
   "尔是此山鸟，安得失乡名。",
   "应缘此山路，自古离人征。",
   "阴愁感和气，俾尔从此生。",
   "我虽失乡去，我无失乡情。",
   "惨舒在方寸，宠辱将何惊。",
   "浮生居大块，寻丈可寄形。",
   "身安即形乐，岂独乐咸京。",
   "命者道之本，死者天之平。",
   "安问远与近，何言殇与彭。",
   "君看赵工部，八十支体轻。",
   "交州二十载，一到长安城。",
   "长安不须臾，复作交州行。",
   "交州又累岁，移镇广与荆。",
   "归朝新天子，济济为上卿。",
   "肌肤无瘴色，饮食康且宁。",
   "长安一昼夜，死者如𫕥星。",
   "丧车四门出，何关炎瘴萦。",
   "况我三十二，百年未半程。",
   "江陵道涂近，楚俗云水清。",
   "遐想玉泉寺，久闻岘山亭。",
   "此去尽绵历，岂无心赏幷。",
   "红餐日充腹，碧涧朝析酲。",
   "开门待宾客，寄书安弟兄。",
   "闲穷四声韵，闷阅九部经。",
   "身外皆委顺，眼前随所营。",
   "此意久已定，谁能求苟荣。",
   "所以官甚小，不畏权势倾。",
   "倾心岂不易，巧诈神之刑。",
   "万物有本性，况复人性灵。",
   "金埋无土色，玉坠无瓦声。",
   "剑折有寸利，镜破有片明。",
   "我可俘为囚，我可刃为兵。",
   "我心终不死，金石贯以诚。",
   "此诚患不至，诚至道亦亨。",
   "微哉满山鸟，叫噪何足听。"
  ],
  "title": "思归乐"
 },
 {
  "id": 3516,
  "author": "元稹",
  "paragraphs": [
   "春鸠与百舌，音响讵同年。",
   "如何一时语，俱得春风怜。",
   "犹知化工意，当春不生蝉。",
   "免教争叫噪，沸渭桃花前。"
  ],
  "title": "春鸠"
 },
 {
  "id": 3517,
  "author": "元稹",
  "paragraphs": [
   "我自东归日，厌苦春鸠声。",
   "作诗怜化工，不遣春蝉生。",
   "及来商山道，山深气不平。",
   "春秋两相似，虫豸百种鸣。",
   "风松不成韵，蜩螗沸如羹。",
   "岂无朝阳凤，羞与微物争。",
   "安得天上雨，奔浑河海倾。",
   "荡涤反时气，然后好晴明。"
  ],
  "title": "春蝉"
 },
 {
  "id": 3518,
  "author": "元稹",
  "paragraphs": [
   "人生莫依倚，依倚事不成。",
   "君看兔丝蔓，依倚榛与荆。",
   "荆榛易蒙密，百鸟撩乱鸣。",
   "下有狐兔穴，奔走亦纵横。",
   "樵童斫将去，柔蔓与之幷。",
   "翳荟生可耻，束缚死无名。",
   "桂树月中出，珊瑚石上生。",
   "俊鹘度海食，应龙升天行。",
   "灵物本特达，不复相缠萦。",
   "缠萦竟何者，荆棘与飞茎。"
  ],
  "title": "兔丝"
 },
 {
  "id": 3519,
  "author": "元稹",
  "paragraphs": [
   "古社基阯在，人散社不神。",
   "惟有空心树，妖狐藏魅人。",
   "狐惑意颠倒，臊腥不复闻。",
   "丘坟变城郭，花草仍荆榛。",
   "良田千万顷，占作天荒田。",
   "主人议芟斫，怪见不敢前。",
   "那言空山烧，夜随风马奔。",
   "飞声鼓鼙震，高焰旗帜翻。",
   "逡巡荆棘尽，狐兔无子孙。",
   "狐死魅人灭，烟消坛𫮃存。",
   "绕坛旧田地，给授有等伦。",
   "农收邨落盛，社树新团圆。",
   "社公千万岁，永保邨中民。"
  ],
  "title": "古社"
 },
 {
  "id": 3520,
  "author": "元稹",
  "paragraphs": [
   "华山高幢幢，上有高高松。",
   "株株遥各各，叶叶相重重。",
   "槐树夹道植，枝叶俱冥蒙。",
   "既无贞直干，复有罥挂虫。",
   "何不种松树，使之摇清风。",
   "秦时已曾种，憔悴种不供。",
   "可怜孤松意，不与槐树同。",
   "闲在高山顶，樛盘虬与龙。",
   "屈为大厦栋，庇荫侯与公。",
   "不肯作行伍，俱在尘土中。"
  ],
  "title": "松树"
 },
 {
  "id": 3521,
  "author": "元稹",
  "paragraphs": [
   "芳树已寥落，孤英尤可嘉。",
   "可怜团团叶，盖覆深深花。",
   "游蜂竞钻刺，鬬雀亦纷拏。",
   "天生细碎物，不爱好华光。",
   "非无歼殄法，念尔有生涯。",
   "春雷一声发，惊燕亦惊蛇。",
   "清池养神蔡，已复长虾蟆。",
   "雨露贵平施，吾其春草芽。"
  ],
  "title": "芳树"
 },
 {
  "id": 3522,
  "author": "元稹",
  "paragraphs": [
   "双雉在野时，可怜同嗜欲。",
   "毛衣前后成，一种文章足。",
   "一雉独先飞，冲开芳草绿。",
   "网罗幽草中，暗被潜羁束。",
   "剪刀摧六翮，丝线缝双目。",
   "啖养能几时，依然已驯熟。",
   "都无旧性灵，返与他心腹。",
   "置在芳草中，翻令诱同族。",
   "前时相失者，思君意弥笃。",
   "朝朝旧处飞，往往巢边哭。",
   "今朝树上啼，哀音断还续。",
   "远见尔文章，知君草中伏。",
   "和鸣忽相召，鼓翅遥相瞩。",
   "畏我未肯来，又啄翳前粟。",
   "敛翮远投君，飞驰势奔蹙。",
   "罥挂在君前，向君声促促。",
   "信君决无疑，不道君相覆。",
   "自恨飞太高，疏罗偶然触。",
   "看看架上鹰，拟食无罪肉。",
   "君意定何如，依旧雕笼宿。"
  ],
  "title": "雉媒"
 },
 {
  "id": 3523,
  "author": "元稹",
  "paragraphs": [
   "箭镞本求利，淬砺良甚难。",
   "砺将何所用，砺以射凶残。",
   "不砺射不入，不射人不安。",
   "为盗即当射，宁问私与官。",
   "夜射官中盗，中之血阑干。",
   "带箭君前诉，君王悄不欢。",
   "顷曾为盗者，百箭中心攒。",
   "竞将儿女泪，滴沥助辛酸。",
   "君王责良帅，此祸谁为端。",
   "帅言发硎罪，不使刃稍刓。",
   "君王不忍杀，逐之如迸丸。",
   "仍令后来箭，尽可头团团。",
   "发硎去虽远，砺镞心不阑。",
   "会射蛟螭尽，舟行无恶澜。"
  ],
  "title": "箭镞"
 },
 {
  "id": 3524,
  "author": "元稹",
  "paragraphs": [
   "邨落事妖神，林木大如邨。",
   "事来三十载，巫觋传子孙。",
   "邨中四时祭，杀尽鸡与豚。",
   "主人不堪命，积燎曾欲燔。",
   "旋风天地转，急雨江河翻。",
   "采薪持斧者，弃斧纵横奔。",
   "山深多掩暎，仅免鲸鲵吞。",
   "主人集邻里，各各持酒樽。",
   "庙中再三拜，愿得禾稼存。",
   "去年大巫死，小觋又妖言。",
   "邑中神明宰，有意效西门。",
   "焚除计未决，伺者迭乘轩。",
   "庙深荆棘厚，但见狐兔蹲。",
   "巫言小神变，可验牛马蕃。",
   "邑吏齐进说，幸勿祸乡原。",
   "逾年计不定，县听良亦烦。",
   "涉夏祭时至，因令修四垣。",
   "忧虞神愤恨，玉帛意弥敦。",
   "我来神庙下，箫鼓正喧喧。",
   "因言遣妖术，灭绝由本根。",
   "主人中罢舞，许我重叠论。",
   "蜉蝣生湿处，鸱鸮集黄昏。",
   "主人邪心起，气焰日夜繁。",
   "狐狸得蹊径，潜穴主人园。",
   "腥臊袭左右，然后托丘樊。",
   "岁深树成就，曲直可轮辕。",
   "幽妖尽依倚，万怪之所屯。",
   "主人一心好，四面无篱藩。",
   "命樵执斤斧，怪木宁遽髠。",
   "主人且倾听，再为谕清浑。",
   "阿胶在末派，罔象游上源。",
   "灵药逡巡尽，黑波朝夕喷。",
   "神龙厌流浊，先伐鼍与鼋。",
   "鼋鼍在龙穴，妖气常郁温。",
   "主人恶淫祀，先去邪与惛。",
   "惛邪中人意，蛊祸蚀精魂。",
   "德胜妖不作，势强威亦尊。",
   "计穷然后赛，后赛复何恩。"
  ],
  "title": "赛神"
 },
 {
  "id": 3525,
  "author": "元稹",
  "paragraphs": [
   "阳乌有二类，觜白者名慈。",
   "求食哺慈母，因以此名之。",
   "饮啄颇廉俭，音响亦柔雌。",
   "百巢同一树，栖宿不复疑。",
   "得食先反哺，一身常苦羸。",
   "缘知五常性，翻被众禽欺。",
   "其一觜大者，攫搏性贪痴。",
   "有力强如鹘，有爪利如锥。",
   "音响甚㕭嗗，潜通妖怪词。",
   "受日余光庇，终天无死期。",
   "翺翔富人屋，栖息屋前枝。",
   "巫言此乌至，财产日丰宜。",
   "主人一心惑，诱引不知疲。",
   "转见乌来集，自言家转孳。",
   "白鹤门外养，花鹰架上维。",
   "专听乌喜怒，信受若神龟。",
   "举家同此意，弹射不复施。",
   "往往清池侧，却令鹓鹭随。",
   "群乌饱粱肉，毛羽色泽滋。",
   "远近恣所往，贪残无不为。",
   "巢禽攫雏卵，厩马啄疮痍。",
   "渗沥脂膏尽，凤皇那得知。",
   "主人一朝病，争向屋檐窥。",
   "呦鷕呼群𫛳，翩翻集怪鸱。",
   "主人偏养者，啸聚最奔驰。",
   "夜半仍惊噪，鸺鹠逐老狸。",
   "主人病心怯，灯火夜深移。",
   "左右虽无语，奄然皆泪垂。",
   "平明天出日，阴魅走参差。",
   "乌来屋檐上，又惑主人儿。",
   "儿即当家业，玩好方爱奇。",
   "占募能言鸟，置者许高赀。",
   "陇树巢鹦鹉，言语好光仪。",
   "美人倾心献，雕笼身自持。",
   "求者临轩坐，置在白玉墀。",
   "先问鸟中苦，便言乌若斯。",
   "众乌齐搏铄，翠羽几离披。",
   "远掷千余里，美人情亦衰。",
   "举家惩此患，事乌逾昔时。",
   "向言池上鹭，啄肉寝其皮。",
   "夜漏天终晓，阴云风定吹。",
   "况尔乌何者，数极不知危。",
   "会结弥天网，尽取一无遗。",
   "常令阿阁上，宛宛宿长离。"
  ],
  "title": "大觜乌"
 },
 {
  "id": 3526,
  "author": "元稹",
  "paragraphs": [
   "崔嵬分水岭，高下与云平。",
   "上有分流水，东西随势倾。",
   "朝同一源出，暮隔千里情。",
   "风雨各自异，波澜相背惊。",
   "势高竞奔注，势曲已回萦。",
   "偶值当途石，蹙缩又纵横。",
   "有时遭孔穴，变作呜咽声。",
   "褊浅无所用，奔波奚所营。",
   "团团井中水，不复东西征。",
   "上应美人意，中涵孤月明。",
   "旋风西面起，井深波不生。",
   "坚冰一时合，井深冻不成。",
   "终年汲引绝，不耗复不盈。",
   "五月金石铄，既寒亦既清。",
   "易时不易性，改邑不改名。",
   "定如拱北极，莹若烧玉英。",
   "君门客如水，日夜随势行。",
   "君看守心者，井水为君盟。"
  ],
  "title": "分水岭"
 },
 {
  "id": 3527,
  "author": "元稹",
  "paragraphs": [
   "巢由昔避世，尧舜不得臣。",
   "伊吕虽急病，汤武乃可君。",
   "四贤胡为者，千载名氛氲。",
   "显晦有遗迹，前后疑不伦。",
   "秦政虐天下，黩武穷生民。",
   "诸侯战必死，壮士眉亦嚬。",
   "张良韩孺子，椎碎属车轮。",
   "遂令英雄意，日夜思报秦。",
   "先生相将去，不复婴世尘。",
   "云卷在孤岫，龙潜为小鳞。",
   "秦王转无道，谏者鼎镬亲。",
   "茅焦脱衣谏，先生无一言。",
   "赵高杀二世，先生如不闻。",
   "刘项取天下，先生游白云。",
   "海内八年战，先生全一身。",
   "汉业日已定，先生名亦振。",
   "不得为济世，宜哉为隐沦。",
   "如何一朝起，屈作储贰宾。",
   "安存孝惠帝，摧悴戚夫人。",
   "舍大以谋细，虬盘而蠖伸。",
   "惠帝竟不嗣，吕氏祸有因。",
   "虽怀安刘志，未若周与陈。",
   "皆落子房术，先生道何屯。",
   "出处贵明白，故吾今有云。"
  ],
  "title": "四皓庙"
 },
 {
  "id": 3528,
  "author": "元稹",
  "paragraphs": [
   "岧峣青云岭，下有千仞谿。",
   "裴回不可上，人倦马亦嘶。",
   "愿登青云路，若望丹霞梯。",
   "谓言青云驿，绣户芙蓉闺。",
   "谓言青云骑，玉勒黄金蹄。",
   "谓言青云具，瑚琏杂象犀。",
   "谓言青云吏，的的颜如珪。",
   "怀此青云望，安能复久稽。",
   "攀援信不易，风雨正凄凄。",
   "已怪杜鹃鸟，先来山下啼。",
   "才及青云驿，忽遇蓬蒿妻。",
   "延我开荜户，凿窦宛如圭。",
   "逡巡吏来谒，头白颜色黧。",
   "馈食频叫噪，假器仍乞酰。",
   "向时延我者，共舍藿与藜。",
   "乘我牂牁马，蒙茸大如羝。",
   "悔为青云意，此意良噬脐。",
   "昔游蜀门下，有驿名青泥。",
   "闻名意惨怆，若坠牢与狴。",
   "云泥异所称，人物一以齐。",
   "复闻阊阖上，下视日月低。",
   "银城蘂珠殿，玉版金字题。",
   "大帝直南北，群仙侍东西。",
   "龙虎俨队仗，雷霆轰鼓鼙。",
   "元君理庭内，左右桃花蹊。",
   "丹霞烂成绮，景云轻若绨。",
   "天池光滟滟，瑶草绿萋萋。",
   "众真千万辈，柔颜尽如荑。",
   "手持凤尾扇，头戴翠羽笄。",
   "云韶互铿戛，霞服相提携。",
   "双双发皓齿，各各扬轻袿。",
   "天祚乐未极，溟波浩无堤。",
   "秽贱灵所恶，安肯问黔黎。",
   "桑田变成海，宇悬烹为韲。",
   "虚皇不愿见，云雾重重翳。",
   "大帝安可梦，阊阖何由跻。",
   "灵物可见者，愿以谕端倪。",
   "虫蛇吐云气，妖氛变虹蜺。",
   "获麟书诸册，豢龙醢为臡。",
   "凤皇占梧桐，丛杂百鸟栖。",
   "野鹤啄腥虫，贪饕不如鸡。",
   "山鹿藏窟穴，虎豹吞其麛。",
   "灵物比灵境，冠履宁甚睽。",
   "道胜即为乐，何惭居稗稊。",
   "金张好车马，于陵亲灌畦。",
   "在梁或在火，不变玉与鹈。",
   "上天勿行行，潜穴勿凄凄。",
   "吟此青云谕，达观终不迷。"
  ],
  "title": "青云驿"
 },
 {
  "id": 3529,
  "author": "元稹",
  "paragraphs": [
   "商有阳城驿，名同阳道州。",
   "阳公没已久，感我泪交流。",
   "昔公孝父母，行与曾闵俦。",
   "既孤善兄弟，兄弟和且柔。",
   "一夕不相见，若怀三岁忧。",
   "遂誓不婚娶，没齿同衾裯。",
   "妹夫死他县，遗骨无人收。",
   "公令季弟往，公与仲弟留。",
   "相别竟不得，三人同远游。",
   "共负他乡骨，归来藏故丘。",
   "栖迟居夏邑，邑人无苟媮。",
   "里中竞长短，来问劣与优。",
   "官刑一朝耻，公短终身羞。",
   "公亦不遗布，人自不盗牛。",
   "问公何能尔，忠信先自修。",
   "发言当道理，不顾党与雠。",
   "声香渐翕习，冠盖若云浮。",
   "少者从公学，老者从公游。",
   "往来相告报，县尹与公侯。",
   "名落公卿口，涌如波荐舟。",
   "天子得闻之，书下再三求。",
   "书中愿一见，不异旱地虬。",
   "何以持为聘，束帛藉琳球。",
   "何以持为御，驷马驾安辀。",
   "公方伯夷操，事殷不事周。",
   "我实唐士庶，食唐之田畴。",
   "我闻天子忆，安敢专自由。",
   "来为谏大夫，朝夕侍冕旒。",
   "希夷惇薄俗，密勿献良筹。",
   "神医不言术，人瘼曾暗瘳。",
   "月请谏官俸，诸弟相对谋。",
   "皆曰亲戚外，酒散目前愁。",
   "公云不有尔，安得此嘉猷。",
   "施余尽酤酒，客来相献酬。",
   "日旰不谋食，春深仍弊裘。",
   "人心良戚戚，我乐独由由。",
   "贞元岁云暮，朝有曲如钩。",
   "风波势奔蹙，日月光绸缪。",
   "齿牙属为猾，禾黍暗生蟊。",
   "岂无司言者，肉食吞其喉。",
   "岂无司搏者，利柄扼其鞲。",
   "鼻复势气塞，不得辩薰莸。",
   "公虽未显谏，惴惴如患瘤。",
   "飞章八九上，皆若珠暗投。",
   "炎炎日将炽，积燎无人抽。",
   "公乃帅其属，决谏同报仇。",
   "延英殿门外，叩合仍叩头。",
   "且曰事不止，臣谏誓不休。",
   "上知不可遏，命以美语酬。",
   "降官司成署，俾之为赘疣。",
   "奸心不快活，击刺砺戈矛。",
   "终为道州去，天道竟悠悠。",
   "遂令不言者，反以言为訧。",
   "喉舌坐成木，鹰鹯化为鸠。",
   "避权如避虎，冠豸如冠猴。",
   "平生附我者，诗人称好逑。",
   "私来一执手，恐若坠诸沟。",
   "送我不出户，决我不回眸。",
   "唯有太学生，各具粮与糇。",
   "咸言公去矣，我亦去荒陬。",
   "公与诸生别，步步驻行驺。",
   "有生不可诀，行行过闽瓯。",
   "为师得如此，得为贤者不。",
   "道州闻公来，鼓舞歌且讴。",
   "昔公居夏邑，狎人如狎鸥。",
   "况自为刺史，岂复援鼓桴。",
   "滋章一时罢，教化天下遒。",
   "炎瘴不得老，英华忽已秋。",
   "有鸟哭杨震，无儿悲邓攸。",
   "唯余门弟子，列树松与楸。",
   "今来过此驿，若吊汨罗洲。",
   "祠曹讳羊祜，此驿何不侔。",
   "我愿避公讳，名为避贤邮。",
   "此名有深意，蔽贤天所尤。",
   "吾闻玄元教，日月冥九幽。",
   "幽阴蔽翳者，永为幽翳囚。"
  ],
  "title": "阳城驿"
 },
 {
  "id": 3530,
  "author": "元稹",
  "paragraphs": [
   "江瘴气候恶，庭空田地芜。",
   "烦昏一日内，阴暗三四殊。",
   "巢燕污床席，苍蝇点肌肤。",
   "不足生诟怒，但苦寡欢娱。",
   "夜来稍清晏，放体阶前呼。",
   "未饱风月思，已为蚊蚋图。",
   "我受簪组身，我生天地炉。",
   "炎蒸安敢倦，虫豸何时无。",
   "凌晨坐堂庑，努力泥中趋。",
   "官家事不了，尤悔亦可虞。",
   "门外竹桥折，马惊不敢逾。",
   "回头命僮御，向我色踟蹰。",
   "自顾方濩落，安能相诘诛。",
   "隐忍心愤恨，翻为声喣愉。",
   "逡巡崔嵬日，杲曜东南隅。",
   "已复云蔽翳，不使及泥涂。",
   "良农尽蒲苇，厚地积潢污。",
   "三光不得照，万物何由苏。",
   "安得飞廉车，磔裂云将躯。",
   "又提精阳剑，蛟螭支节屠。",
   "阴沴皆电埽，幽妖亦雷驱。",
   "煌煌启阊阖，轧轧掉乾枢。",
   "东西生日月，昼夜如转珠。",
   "百川朝巨海，六龙蹋亨衢。",
   "此意倍寥廓，时来本须臾。",
   "今也泥鸿洞，鼋鼍真得途。"
  ],
  "title": "苦雨"
 },
 {
  "id": 3531,
  "author": "元稹",
  "paragraphs": [
   "昔公怜我直，比之秋竹竿。",
   "秋来苦相忆，种竹厅前看。",
   "失地颜色改，伤根枝叶残。",
   "清风犹淅淅，高节空团团。",
   "鸣蝉聒暮景，跳蛙集幽阑。",
   "尘土复昼夜，梢云良独难。",
   "丹丘信云远，安得临仙坛。",
   "瘴江冬草绿，何人惊岁寒。",
   "可怜亭亭干，一一青琅玕。",
   "孤凤竟不至，坐伤时节阑。"
  ],
  "title": "种竹"
 },
 {
  "id": 3532,
  "author": "元稹",
  "paragraphs": [
   "君为著作诗，志激词且温。",
   "璨然光扬者，皆以义烈闻。",
   "千虑竟一失，冰玉不断痕。",
   "谬予顽不肖，列在数子间。",
   "因君讥史氏，我亦能具陈。",
   "羲黄眇云远，载籍无遗文。",
   "煌煌二帝道，铺设在典坟。",
   "尧心惟舜会，因著为话言。",
   "皋夔益稷禹，粗得无间然。",
   "缅然千载后，后圣曰孔宣。",
   "迥知皇王意，缀书为百篇。",
   "是时游夏辈，不敢措舌端。",
   "信哉作遗训，职在圣与贤。",
   "如何至近古，史氏为闲官。",
   "但令识字者，窃弄刀笔权。",
   "由心书曲直，不使当世观。",
   "贻之千万代，疑言相并传。",
   "人人异所见，各各私所偏。",
   "以是曰褒贬，不如都无焉。",
   "况乃丈夫志，用舍贵当年。",
   "顾予有微尚，愿以出处论。",
   "出非利吾已，其出贵道全。",
   "全道岂虚设，道全当及人。",
   "全则富与寿，亏则饥与寒。",
   "遂我一身逸，不如万物安。",
   "解悬不泽手，拯溺无折旋。",
   "神哉伊尹心，可以冠古先。",
   "其次有独善，善己不善民。",
   "天地为一物，死生为一源。",
   "合杂分万变，忽若风中尘。",
   "抗哉巢由志，尧舜不可迁。",
   "舍此二者外，安用名为宾。",
   "持谢著书郎，愚不愿有云。"
  ],
  "title": "和乐天赠樊著作"
 },
 {
  "id": 3533,
  "author": "元稹",
  "paragraphs": [
   "我有所爱鹤，毛羽霜雪妍。",
   "秋霄一滴露，声闻林外天。",
   "自随卫侯去，遂入大夫轩。",
   "云貌久已隔，玉音无复传。",
   "吟君感鹤操，不觉心惕然。",
   "无乃予所爱，误为微物迁。",
   "因兹谕直质，未免柔细牵。",
   "君看孤松树，左右萝茑缠。",
   "既可习为饱，亦可薰为荃。",
   "期君常善救，勿令终弃捐。"
  ],
  "title": "和乐天感鹤"
 },
 {
  "id": 3534,
  "author": "元稹",
  "paragraphs": [
   "沈玉在弱泥，泥弱玉易沈。",
   "扶桑寒日薄，不照万丈心。",
   "安得潜渊虬，拔壑超邓林。",
   "泥封泰山阯，水散旱天霖。",
   "洗此泥下玉，照耀台殿深。",
   "刻为传国宝，神器人不侵。"
  ],
  "title": "谕宝二首 一"
 },
 {
  "id": 3535,
  "author": "元稹",
  "paragraphs": [
   "冰置白玉壶，始见清皎洁。",
   "珠穿殷红缕，始见明洞彻。",
   "镆铘无人淬，两刃幽壤铁。",
   "秦镜无人拭，一片埋雾月。",
   "骥跼环堵中，骨附筋入节。",
   "虬蟠尺泽内，鱼贯蛙同穴。",
   "艅艎无巨海，浮浮矜瀎潏。",
   "栋梁无广厦，颠倒卧霜雪。",
   "大鹏无长空，举翮受羁绁。",
   "豫樟无厚地，危柢真卼臲。",
   "圭璧无卞和，甘与顽石列。",
   "舜禹无陶尧，名随腐草灭。",
   "神功伏神物，神物神乃别。",
   "神人不世出，所以神功绝。",
   "神物岂徒然，用之乃施设。",
   "禹功九州理，舜德天下悦。",
   "璧充传国玺，圭用祈太折。",
   "千寻豫樟干，九万大鹏歇。",
   "栋梁庇生民，艅艎济来哲。",
   "虬腾旱天雨，骥骋流电掣。",
   "镜悬奸胆露，剑拂妖蛇裂。",
   "珠玉照乘光，冰莹环坐热。",
   "此物比在泥，斯言为谁发。",
   "于今尽凡耳，不为君不说。"
  ],
  "title": "谕宝二首 二"
 },
 {
  "id": 3536,
  "author": "元稹",
  "paragraphs": [
   "吾友有宝剑，密之如密友。",
   "我实胶漆交，中堂共杯酒。",
   "酒酣肝胆露，恨不眼前剖。",
   "高唱荆卿歌，乱击相如缶。",
   "更击复更唱，更酌亦更寿。",
   "白虹坐上飞，青蛇匣中吼。",
   "我闻音响异，疑是干将偶。",
   "为君再拜言，神物可见不。",
   "君言我所重，我自为君取。",
   "迎箧已焚香，近鞘先泽手。",
   "徐抽寸寸刃，渐屈弯弯肘。",
   "杀杀霜在锋，团团月临纽。",
   "逡巡潜虬跃，郁律惊左右。",
   "霆电满室光，蛟龙绕身走。",
   "我为捧之泣，此剑别来久。",
   "铸时近山破，藏在松桂朽。",
   "幽匣狱底埋，神人水心守。",
   "本是稽泥淬，果非雷焕有。",
   "我欲评剑功，愿君良听受。",
   "剑可剸犀兕，剑可切琼玖。",
   "剑决天外云，剑冲日中斗。",
   "剑隳妖蛇腹，剑拂佞臣首。",
   "太古初断鳌，武王亲击纣。",
   "燕丹卷地图，陈平绾花绶。",
   "曾被桂树枝，寒光射林薮。",
   "曾经铸农器，利用翦稂莠。",
   "神物终变化，复为龙牝牡。",
   "晋末武库烧，脱然排户牖。",
   "为欲埽群胡，散作弥天帚。",
   "自兹失所往，豪英共为诟。",
   "今复谁人铸，挺然千载后。",
   "既非古风胡，无乃近鸦九。",
   "自我与君游，平生益自负。",
   "况擎宝剑出，重以雄心扣。",
   "此剑何太奇，此心何太厚。",
   "劝君慎所用，所用无或苟。",
   "潜将辟魑魅，勿但防妾妇。",
   "留斩泓下蛟，莫试街中狗。",
   "君今困泥滓，我亦坌尘垢。",
   "俗耳惊大言，逢人少开口。"
  ],
  "title": "说剑"
 },
 {
  "id": 3537,
  "author": "元稹",
  "paragraphs": [
   "孟冬初寒月，渚泽蒲尚青。",
   "飘萧北风起，皓雪纷满庭。",
   "行过冬至后，冻闭万物零。",
   "奔浑驰暴雨，骤鼓轰雷霆。",
   "传云不终日，通宵曾莫停。",
   "瘴云愁拂地，急霤疑注缾。",
   "汹涌潢潦浊，喷薄鲸鲵腥。",
   "跳趫井蛙喜，突兀水怪形。",
   "飞蚋奔不死，修蛇蛰再醒。",
   "应龙非时出，无乃岁不宁。",
   "吾闻阴阳户，启闭各有扃。",
   "后时无肃杀，废职乃玄冥。",
   "座配五天帝，荐用百品珍。",
   "权为祝融夺，神其焉得灵。",
   "春秋雷电异，则必书诸经。",
   "仲冬雷雨苦，愿省蒙蔽刑。"
  ],
  "title": "书异"
 },
 {
  "id": 3538,
  "author": "元稹",
  "paragraphs": [
   "闻君得折剑，一片雄心起。",
   "讵意铁蛟龙，潜在延津水。",
   "风云会一合，呼吸期万里。",
   "雷震山岳碎，电斩鲸鲵死。",
   "莫但宝剑头，剑头非此比。"
  ],
  "title": "和乐天折剑头"
 },
 {
  "id": 3539,
  "author": "元稹",
  "paragraphs": [
   "渚宫本坳下，佛庙有台阁。",
   "台下三四松，低昂势前却。",
   "是时晴景丽，松梢残雪薄。",
   "日色相玲珑，纤云暎罗幕。",
   "逡巡九霄外，似振风中铎。",
   "渐见尺帛光，孤飞唳空鹤。",
   "裴回耀霜雪，顾慕下寥廓。",
   "蹋动樛盘枝，龙蛇互跳跃。",
   "俯瞰九江水，旁瞻万里壑。",
   "无心眄乌鸢，有字悲城郭。",
   "清角已沈绝，虞韶亦冥寞。",
   "𬸣翻勿重留，幸及钧天作。"
  ],
  "title": "松鹤"
 },
 {
  "id": 3540,
  "author": "元稹",
  "paragraphs": [
   "吾观竞舟子，因测大竞源。",
   "天地昔将竞，蓬勃昼夜昏。",
   "龙蛇相嗔薄，海岱俱崩奔。",
   "群动皆搅挠，化作流浑浑。",
   "数极鬬心息，太和蒸混元。",
   "一气忽为二，矗然画乾坤。",
   "日月复照耀，春秋递寒温。",
   "八荒坦以旷，万物罗以繁。",
   "圣人中间立，理世了不烦。",
   "延绵复几岁，逮及羲与轩。",
   "炎皇炽如炭，蚩尤扇其燔。",
   "有熊竞心起，驱兽出林樊。",
   "一战波委焰，再战火燎原。",
   "战讫天下定，号之为轩辕。",
   "自是岂无竞，琐细不复言。",
   "其次有龙竞，竞渡龙之门。",
   "龙门浚如泻，淙射不可援。",
   "赤鳞化时至，唐突鳍鬣掀。",
   "乘风瞥然去，万里黄河翻。",
   "接瞬电烻出，微吟霹雳喧。",
   "傍瞻旷宇宙，俯瞰卑昆仑。",
   "庶类咸在下，九霄行易扪。",
   "倏辞蛙黾穴，遽排天帝阍。",
   "回悲曝鳃者，未免鲸鲵吞。",
   "帝命泽诸夏，不弃虫与昆。",
   "随时布膏露，称物施厚恩。",
   "草木沾我润，豚鱼望我蕃。",
   "向来同竞辈，岂料由我存。",
   "壮哉龙竞渡，一竞身独尊。",
   "舍此皆蚁鬬，竞舟何足论。"
  ],
  "title": "竞渡"
 },
 {
  "id": 3541,
  "author": "元稹",
  "paragraphs": [
   "宝地琉璃坼，紫苞琅玕踊。",
   "亭亭巧于削，一一大如拱。",
   "冰碧林外寒，峰峦眼前耸。",
   "槎枒矛戟合，屹仡龙蛇动。",
   "烟泛翠光流，岁余霜彩重。",
   "风朝竽籁过，雨夜鬼神恐。",
   "佳色有鲜妍，修茎无拥肿。",
   "节高迷玉镞，箨缀疑花捧。",
   "讵必太山根，本自仙坛种。",
   "谁令植幽壤，复此依闲冗。",
   "居然霄汉姿，坐受藩篱壅。",
   "噪集倦鸱乌，炎昏繁蠛蠓。",
   "未遭伶伦听，非安子犹宠。",
   "威凤来有时，虚心岂无奉。"
  ],
  "title": "寺院新竹"
 },
 {
  "id": 3542,
  "author": "元稹",
  "paragraphs": [
   "风行自委顺，云合非有期。",
   "神哉心相见，无眹安得离。",
   "我有恳愤志，三十无人知。",
   "修身不言命，谋道不择时。",
   "达则济亿兆，穷亦济毫牦。",
   "济人无大小，誓不空济私。",
   "研几未淳熟，与世忽参差。",
   "意气一为累，猜仍良已随。",
   "昨来窜荆蛮，分与平生隳。",
   "那言返为遇，获见心所奇。",
   "一见肺肝尽，坦然无滞疑。",
   "感念交契定，泪流如断縻。",
   "此交定生死，非为论盛衰。",
   "此契宗会极，非为同路岐。",
   "君今虎在柙，我亦鹰就羁。",
   "驯养保性命，安能奋殊姿。",
   "玉色深不变，井水挠不移。",
   "相看各年少，未敢深自悲。"
  ],
  "title": "酬别致用"
 },
 {
  "id": 3543,
  "author": "元稹",
  "paragraphs": [
   "竹部竹山近，岁伐竹山竹。",
   "伐竹岁亦深，深林隔深谷。",
   "朝朝冰雪行，夜夜豺狼宿。",
   "科首霜断蓬，枯形烧余木。",
   "一束十余茎，千钱百余束。",
   "得钱盈千百，得粟盈斗斛。",
   "归来不买食，父子分半菽。",
   "持此欲何为，官家岁输促。",
   "我来荆门掾，寓食公堂肉。",
   "岂惟遍妻孥，亦以及僮仆。",
   "分尔有限资，饱我无端腹。",
   "愧尔不复言，尔生何太蹙。"
  ],
  "title": "竹部"
 },
 {
  "id": 3544,
  "author": "元稹",
  "paragraphs": [
   "楚俗不事事，巫风事妖神。",
   "事妖结妖社，不问疏与亲。",
   "年年十月暮，珠稻欲垂新。",
   "家家不敛获，赛妖无富贫。",
   "杀牛贳官酒，椎鼓集顽民。",
   "喧阗里闾隘，凶酗日夜频。",
   "岁暮雪霜至，稻珠随陇湮。",
   "吏来官税迫，求质倍称缗。",
   "贫者日消铄，富亦无仓囷。",
   "不谓事神苦，自言诚不真。",
   "岳阳贤刺史，念此为俗屯。",
   "未可一朝去，俾之为等伦。",
   "粗许存习俗，不得呼党人。",
   "但许一日泽，不得月与旬。",
   "吾闻国侨理，三年名乃振。",
   "巫风燎原久，未必怜徙薪。",
   "我来歌此事，非独歌政仁。",
   "此事四邻有，亦欲闻四邻。"
  ],
  "title": "赛神"
 },
 {
  "id": 3545,
  "author": "元稹",
  "paragraphs": [
   "楚俗不爱力，费力为竞舟。",
   "买舟俟一竞，竞敛贫者赇。",
   "年年四五月，茧实麦小秋。",
   "积水堰堤坏，拔秧蒲稗稠。",
   "此时集丁壮，习竞南亩头。",
   "朝饮邨社酒，暮椎邻舍牛。",
   "祭船如祭祖，习竞如习雠。",
   "连延数十日，作业不复忧。",
   "君侯馔良吉，会客陈膳羞。",
   "画鹢四来合，大竞长江流。",
   "建标明取舍，胜负死生求。",
   "一时讙呼罢，三月农事休。",
   "岳阳贤刺史，念此为俗疣。",
   "习俗难尽去，聊用去其尤。",
   "百船不留一，一竞不滞留。",
   "自为里中戏，我亦不寓游。",
   "吾闻管仲教，沐树惩堕游。",
   "节此淫竞俗，得为良政不。",
   "我来歌此事，非独歌此州。",
   "此事数州有，亦欲闻数州。"
  ],
  "title": "竞舟"
 },
 {
  "id": 3546,
  "author": "元稹",
  "paragraphs": [
   "楚俗不理居，居人尽茅舍。",
   "茅苫竹梁栋，茅疏竹仍罅。",
   "边缘堤岸斜，诘屈檐楹亚。",
   "篱落不蔽肩，街衢不容驾。",
   "南风五月盛，时雨不来下。",
   "竹蠹茅亦干，迎风自焚灺。",
   "防虞集邻里，巡警劳昼夜。",
   "遗烬一星然，连延祸相嫁。",
   "号呼邻谷帛，奔走伐桑柘。",
   "旧架已新焚，新茅又初架。",
   "前日洪州牧，念此常嗟讶。",
   "牧民未及久，郡邑纷如化。",
   "峻邸俨相望，飞甍远相跨。",
   "旗亭红粉泥，佛庙青鸳瓦。",
   "斯事才未终，斯人久云谢。",
   "有客自洪来，洪民至今藉。",
   "惜其心太亟，作役无容暇。",
   "台观亦已多，工徒稍冤咤。",
   "我欲他郡长，三时务耕稼。",
   "农收次邑居，先室后台榭。",
   "启闭既及期，公私亦相借。",
   "度材无强略，庀役有定价。",
   "不使及僭差，粗得御寒夏。",
   "火至殊陈郑，人安极嵩华。",
   "谁能继此名，名流袭兰麝。",
   "五袴有前闻，斯言我非诈。"
  ],
  "title": "茅舍"
 },
 {
  "id": 3547,
  "author": "元稹",
  "paragraphs": [
   "荆有泥泞水，在荆之邑郛。",
   "郛前水在后，谓之为后湖。",
   "环湖十余里，岁积潢与污。",
   "臭腐鱼鳌死，不植菰与蒲。",
   "郑公理三载，其理用喣愉。",
   "岁稔民四至，隘廛亦隘衢。",
   "公乃署其地，为民先矢谟。",
   "人人傥自为，我亦不庀徒。",
   "下里得闻之，各各相俞俞。",
   "提携翁及孙，捧戴妇与姑。",
   "壮者负砾石，老亦捽茅𫇴。",
   "斤磨片片雪，椎隐连连珠。",
   "朝餐布庭落，夜宿完户枢。",
   "邻里近相告，亲戚远相呼。",
   "鬻者自为鬻，酤者自为酤。",
   "鸡犬丰中市，人民岐下都。",
   "百年废滞所，一旦奥浩区。",
   "我实司水土，得为官事无。",
   "人言贱事贵，贵直不贵谀。",
   "此实公所小，安用歌袴襦。",
   "答云潭及广，以至鄂与吴。",
   "万里尽泽国，居人皆垫濡。",
   "富者不容盖，贫者不庇躯。",
   "得不歌此事，以我为楷模。"
  ],
  "title": "后湖"
 },
 {
  "id": 3548,
  "author": "元稹",
  "paragraphs": [
   "穆满志空阔，将行九州野。",
   "神驭四来归，天与八骏马。",
   "龙种无凡性，龙行无暂舍。",
   "朝辞扶桑底，暮宿昆仑下。",
   "鼻息吼春雷，蹄声裂寒瓦。",
   "尾掉沧波黑，汗染白云赭。",
   "华辀本修密，翠盖尚妍冶。",
   "御者腕不移，乘者寐不假。",
   "车无轮扁斵，辔无王良把。",
   "虽有万骏来，谁是敢骑者。"
  ],
  "title": "八骏图诗"
 },
 {
  "id": 3549,
  "author": "元稹",
  "paragraphs": [
   "张璪画古松，往往得神骨。",
   "翠帚扫春风，枯龙戛寒月。",
   "流传画师辈，奇态尽埋没。",
   "纤枝无萧洒，顽干空突兀。",
   "乃悟埃尘心，难状烟霄质。",
   "我去淅阳山，深山看真物。"
  ],
  "title": "画松"
 },
 {
  "id": 3550,
  "author": "元稹",
  "paragraphs": [
   "始见棃花房，坐对棃花白。",
   "行看棃叶青，已复棃叶赤。",
   "严霜九月半，危蒂几时客。",
   "况有高高原，秋风四来迫。"
  ],
  "title": "遣兴十首 一"
 },
 {
  "id": 3551,
  "author": "元稹",
  "paragraphs": [
   "莫厌夏日长，莫愁冬日短。",
   "欲识短复长，君看寒又暖。",
   "城中百万家，冤哀杂丝管。",
   "草没奉诚园，轩车昔曾满。"
  ],
  "title": "遣兴十首 二"
 },
 {
  "id": 3552,
  "author": "元稹",
  "paragraphs": [
   "孤竹迸荒园，误与蓬麻列。",
   "久拥萧萧风，空长高高节。",
   "严霜荡群秽，蓬断麻亦折。",
   "独立转亭亭，心期凤皇别。"
  ],
  "title": "遣兴十首 三"
 },
 {
  "id": 3553,
  "author": "元稹",
  "paragraphs": [
   "艳艳翦红英，团团削翠茎。",
   "托根在褊浅，因依泥滓生。",
   "中有合欢蘂，池枯难遽呈。",
   "凉宵露华重，低徊当月明。"
  ],
  "title": "遣兴十首 四"
 },
 {
  "id": 3554,
  "author": "元稹",
  "paragraphs": [
   "晚荷犹展卷，早蝉遽萧嘹。",
   "露叶行已重，况乃江风摇。",
   "炎夏火再伏，清商暗回飙。",
   "寄言抱志士，日月东西跳。"
  ],
  "title": "遣兴十首 五"
 },
 {
  "id": 3555,
  "author": "元稹",
  "paragraphs": [
   "买马买锯牙，买犊买破车。",
   "养禽当养鹘，种树先种花。",
   "人生负俊健，天意与光华。",
   "莫学蚯蚓辈，食泥近土涯。"
  ],
  "title": "遣兴十首 六"
 },
 {
  "id": 3556,
  "author": "元稹",
  "paragraphs": [
   "爱直莫爱夸，爱疾莫爱斜。",
   "爱谟莫爱诈，爱施莫爱奢。",
   "择才不求备，任物不过涯。",
   "用人如用己，理国如理家。"
  ],
  "title": "遣兴十首 七"
 },
 {
  "id": 3557,
  "author": "元稹",
  "paragraphs": [
   "㸌㸌刀刃光，弯弯弓面张。",
   "入水斩犀兕，上山椎虎狼。",
   "里中无老少，唤作癫儿郎。",
   "一日风云会，横行归故乡。"
  ],
  "title": "遣兴十首 八"
 },
 {
  "id": 3558,
  "author": "元稹",
  "paragraphs": [
   "团团规内星，未必明如月。",
   "托迹近北辰，周天无沦没。",
   "老人在南极，地远光不发。",
   "见则寿圣明，愿照高高阙。"
  ],
  "title": "遣兴十首 九"
 },
 {
  "id": 3559,
  "author": "元稹",
  "paragraphs": [
   "河清谅嘉瑞，吾帝真圣人。",
   "时哉不我梦，此时为废民。",
   "光阴本跳踯，功业劳苦辛。",
   "一到江陵郡，三年成去尘。"
  ],
  "title": "遣兴十首 十"
 },
 {
  "id": 3560,
  "author": "元稹",
  "paragraphs": [
   "神鞭鞭宇宙，玉鞭鞭骐骥。",
   "紧綛野节鞭，本用鞭赑屃。",
   "使君鞭甚长，使君马亦利。",
   "司马并马行，司马马憔悴。",
   "短鞭不可施，疾步无由致。",
   "使君驻马言，愿以长鞭遗。",
   "此遗不寻常，此鞭不容易。",
   "金坚无缴绕，玉滑无尘腻。",
   "青蛇坼生石，不刺山阿地。",
   "乌龟旋眼斑，不染江头泪。",
   "长看雷雨痕，未忍驽骀试。",
   "持用换所持，无令等闲弃。",
   "答云君何奇，赠我君所贵。",
   "我用亦不凡，终身保明义。",
   "誓以鞭奸顽，不以鞭蹇踬。",
   "指㧑狡兔踪，决挞怪龙睡。",
   "惜令寸寸折，节节不虚坠。",
   "因作换鞭诗，诗成谓同志。",
   "而我得闻之，笑君年少意。",
   "安用换长鞭，鞭长亦奚为。",
   "我有鞭尺余，泥抛风雨渍。",
   "不拟闲赠行，唯将烂夸醉。",
   "春来信马头，款缓花前辔。",
   "愿我迟似挛，饶君疾如翅。"
  ],
  "title": "野节鞭"
 },
 {
  "id": 3561,
  "author": "元稹",
  "paragraphs": [
   "吾闻上帝心，降命明且仁。",
   "臣稹苟有罪，胡不灾我身。",
   "胡为旱一州，祸此千万人。",
   "一旱犹可忍，其旱亦已频。",
   "腊雪不满地，膏雨不降春。",
   "恻恻诏书下，半减麦与缗。",
   "半租岂不薄，尚竭力与筋。",
   "竭力不敢惮，惭戴天子恩。",
   "累累妇拜姑，呐呐翁语孙。",
   "禾黍日夜长，足得盈我囷。",
   "还填折粟税，酬偿贳麦邻。",
   "苟无公私责，饮水不为贫。",
   "欢言未盈口，旱气已再振。",
   "六月天不雨，秋孟亦既旬。",
   "区区昧陋积，祷祝非不勤。",
   "日驰衰白颜，再拜泥甲鳞。",
   "归来重思忖，愿告诸邑君。",
   "以彼天道远，岂如人事亲。",
   "团团囹圄中，无乃冤不申。",
   "扰扰食廪内，无乃奸有因。",
   "轧轧输送车，无乃使不伦。",
   "遥遥负担卒，无乃役不均。",
   "今年无大麦，计与珠玉滨。",
   "邨胥与里吏，无乃求取繁。",
   "符不敛钱急，值官因酒嗔。",
   "诛求与挞罚，无乃不逡巡。",
   "生小下里住，不曾州县门。",
   "诉词千万恨，无乃不得闻。",
   "强豪富酒肉，穷独无𫇴薪。",
   "俱由案牍吏，无乃移祸屯。",
   "官分市井户，迭配水陆珍。",
   "未蒙所偿直，无乃不敢言。",
   "有一于此事，安可尤苍旻。",
   "借使漏刑宪，得不虞鬼神。",
   "自顾顽滞牧，坐贻灾沴臻。",
   "上羞朝廷寄，不愧闾里民。",
   "岂无神明宰，为我同苦辛。",
   "共布慈惠语，慰此衢客尘。"
  ],
  "title": "旱灾自咎贻七县宰"
 },
 {
  "id": 3562,
  "author": "元稹",
  "paragraphs": [
   "巴蛇千种毒，其最鼻褰蛇。",
   "掉舌翻红焰，盘身蹙白花。",
   "喷人竖毛发，饮浪沸泥沙。",
   "欲学叔敖瘗，其如多似麻。"
  ],
  "title": "虫豸诗  一"
 },
 {
  "id": 3563,
  "author": "元稹",
  "paragraphs": [
   "越岭南滨海，武都西隐戎。",
   "雄黄假名石，𫜃鸟远难笼。",
   "讵有隳肠计，应无破脑功。",
   "巴山昼昏黑，妖雾毒蒙蒙。"
  ],
  "title": "虫豸诗  二"
 },
 {
  "id": 3564,
  "author": "元稹",
  "paragraphs": [
   "汉帝斩蛇剑，晋时烧上天。",
   "自兹繁巨蟒，往往寿千年。",
   "白昼遮长道，青溪蒸毒烟。",
   "战龙苍海外，平地血浮船。"
  ],
  "title": "虫豸诗  三"
 },
 {
  "id": 3565,
  "author": "元稹",
  "paragraphs": [
   "巴蛇蟠窟穴，穴下有巢蜂。",
   "近树禽垂翅，依原兽绝踪。",
   "微遭断手足，厚毒破心胸。",
   "昔甚招魂句，那知眼自逢。"
  ],
  "title": "虫豸诗  一"
 },
 {
  "id": 3566,
  "author": "元稹",
  "paragraphs": [
   "梨笑清都月，蜂游紫殿春。",
   "构脾分部伍，嚼蕊奉君亲。",
   "翅羽颇同类，心神固异伦。",
   "安知人世里，下有噬人人。"
  ],
  "title": "虫豸诗  二"
 },
 {
  "id": 3567,
  "author": "元稹",
  "paragraphs": [
   "兰蕙本同畹，蜂蛇亦杂居。",
   "害心俱毒螫，妖焰两吹嘘。",
   "雷蛰吞噬止，枯焚巢穴除。",
   "可怜相济恶，勿谓祸无余。"
  ],
  "title": "虫豸诗  三"
 },
 {
  "id": 3568,
  "author": "元稹",
  "paragraphs": [
   "蜘蛛天下足，巴蜀就中多。",
   "缝隙容长踦，虚空织横罗。",
   "萦缠伤竹柏，吞噬及虫蛾。",
   "为送佳人喜，珠栊无奈何。"
  ],
  "title": "虫豸诗  一"
 },
 {
  "id": 3569,
  "author": "元稹",
  "paragraphs": [
   "网密将求食，丝斜误著人。",
   "因依方纪绪，挂罥遂容身。",
   "截道蝉冠碍，漫天玉露频。",
   "儿童怜小巧，渐欲及车轮。"
  ],
  "title": "虫豸诗  二"
 },
 {
  "id": 3570,
  "author": "元稹",
  "paragraphs": [
   "稚子怜圆网，佳人祝喜丝。",
   "那知缘暗隙，忽被啮柔肌。",
   "毒腠攻犹易，焚心疗恐迟。",
   "看看长祅绪，和扁欲涟洏。"
  ],
  "title": "虫豸诗  三"
 },
 {
  "id": 3571,
  "author": "元稹",
  "paragraphs": [
   "蚁子生无处，偏因湿处生。",
   "阴霪烦扰攘，拾粒苦譻𫍾。",
   "床上主人病，耳中虚藏鸣。",
   "雷霆翻不省，闻汝作牛声。"
  ],
  "title": "虫豸诗  一"
 },
 {
  "id": 3572,
  "author": "元稹",
  "paragraphs": [
   "时术功虽细，年深祸亦成。",
   "攻穿漏江海，噆食困蛟鲸。",
   "敢惮榱𣡵蠹，深藏柱石倾。",
   "寄言持重者，微物莫全轻。"
  ],
  "title": "虫豸诗  二"
 },
 {
  "id": 3573,
  "author": "元稹",
  "paragraphs": [
   "攘攘终朝见，悠悠卒岁疑。",
   "讵能分牝牡，焉得有蝝蚳。",
   "徙市竟何意，生涯都几时。",
   "巢由或逢我，应似我相期。"
  ],
  "title": "虫豸诗  三"
 },
 {
  "id": 3574,
  "author": "元稹",
  "paragraphs": [
   "蟆子微于蚋，朝繁夜则无。",
   "毫端生羽翼，针喙噆肌肤。",
   "暗毒应难免，羸形日渐枯。",
   "将身远相就，不敢恨非辜。"
  ],
  "title": "虫豸诗  一"
 },
 {
  "id": 3575,
  "author": "元稹",
  "paragraphs": [
   "晦景权藏毒，明时敢噬人。",
   "不劳生诟怒，祗足助酸辛。",
   "隼眦看无物，蛇躯庇有鳞。",
   "天方刍狗我，甘与尔相亲。"
  ],
  "title": "虫豸诗  二"
 },
 {
  "id": 3576,
  "author": "元稹",
  "paragraphs": [
   "有口深堪异，趋时讵可量。",
   "谁令通鼻息，何故辨馨香。",
   "沈水来沧海，崇兰泛露光。",
   "那能枉焚𦶟，尔众我微茫。"
  ],
  "title": "虫豸诗  三"
 },
 {
  "id": 3577,
  "author": "元稹",
  "paragraphs": [
   "可叹浮尘子，纤埃喻此微。",
   "宁谕隔纱幌，幷解透绵衣。",
   "有毒能成痏，无声不见飞。",
   "病来双眼暗，何计辨雰霏。"
  ],
  "title": "虫豸诗  一"
 },
 {
  "id": 3578,
  "author": "元稹",
  "paragraphs": [
   "乍可巢蚊睫，胡为附蟒鳞。",
   "已微于蠢蠢，仍害及仁人。",
   "动植皆分命，毫芒亦是身。",
   "哀哉此幽物，生死敌浮尘。"
  ],
  "title": "虫豸诗  二"
 },
 {
  "id": 3579,
  "author": "元稹",
  "paragraphs": [
   "但觉皮肤憯，安知琐细来。",
   "因风吹薄雾，向日误轻埃。",
   "暗啮堪销骨，潜飞有祸胎。",
   "然无防备处，留待雪霜摧。"
  ],
  "title": "虫豸诗  三"
 },
 {
  "id": 3580,
  "author": "元稹",
  "paragraphs": [
   "阴深山有瘴，湿垫草多虻。",
   "众噬锥刀毒，群飞风雨声。",
   "汗粘疮痏痛，日曝苦辛行。",
   "饱尔蛆残腹，安知天地情。"
  ],
  "title": "虫豸诗  一"
 },
 {
  "id": 3581,
  "author": "元稹",
  "paragraphs": [
   "千山溪沸石，六月火烧云。",
   "自顾生无类，那堪毒有群。",
   "搏牛皮若截，噬马血成文。",
   "蹄角尚如此，肌肤安可云。"
  ],
  "title": "虫豸诗  二"
 },
 {
  "id": 3582,
  "author": "元稹",
  "paragraphs": [
   "辛螫终非久，炎凉本递兴。",
   "秋风自天落，夏蘖与霜澄。",
   "一镜开潭面，千锋露石棱。",
   "气平虫豸死，云路好攀登。"
  ],
  "title": "虫豸诗  三"
 },
 {
  "id": 3583,
  "author": "元稹",
  "paragraphs": [
   "楚人千万户，生死系时君。",
   "当璧便为嗣，贤愚安可分。",
   "干戈长浩浩，篡乱亦纷纷。",
   "纵有明在下，区区何足云。"
  ],
  "title": "楚歌十首 一"
 },
 {
  "id": 3584,
  "author": "元稹",
  "paragraphs": [
   "陶虞事已远，尼父独将明。",
   "潜穴龙无位，幽林兰自生。",
   "楚王谋授邑，此意复中倾。",
   "未别子西语，纵来何所成。"
  ],
  "title": "楚歌十首 二"
 },
 {
  "id": 3585,
  "author": "元稹",
  "paragraphs": [
   "平王渐昏惑，无极转承恩。",
   "子建犹相贰，伍奢安得存。",
   "生居宫雉閟，死葬寝园尊。",
   "岂料奔吴士，鞭尸郢市门。"
  ],
  "title": "楚歌十首 三"
 },
 {
  "id": 3586,
  "author": "元稹",
  "paragraphs": [
   "惧盈因邓曼，罢猎为樊姬。",
   "盛德留金石，清风鉴薄帷。",
   "襄王忽妖梦，宋玉复淫辞。",
   "万事捐宫馆，空山云雨期。"
  ],
  "title": "楚歌十首 四"
 },
 {
  "id": 3587,
  "author": "元稹",
  "paragraphs": [
   "宜僚南市住，未省食人恩。",
   "临难忽相感，解纷宁用言。",
   "何如晋夷甫，坐占紫微垣。",
   "看著五胡乱，清谈空自尊。"
  ],
  "title": "楚歌十首 五"
 },
 {
  "id": 3588,
  "author": "元稹",
  "paragraphs": [
   "谁恃王深宠，谁为楚上卿。",
   "包胥心独许，连夜哭秦兵。",
   "千乘徒虚尔，一夫安可轻。",
   "殷勤聘名士，莫但倚方城。"
  ],
  "title": "楚歌十首 六"
 },
 {
  "id": 3589,
  "author": "元稹",
  "paragraphs": [
   "梁业雄图尽，遗孙世运消。",
   "宣明徒有号，江汉不相朝。",
   "碑碣高临路，松枝半作樵。",
   "唯余开圣寺，犹学武皇妖。"
  ],
  "title": "楚歌十首 七"
 },
 {
  "id": 3590,
  "author": "元稹",
  "paragraphs": [
   "江陵南北道，长有远人来。",
   "死别登舟去，生心上马回。",
   "荣枯诚异日，今古尽同灰。"
  ],
  "title": "楚歌十首 八"
 },
 {
  "id": 3591,
  "author": "元稹",
  "paragraphs": [
   "三峡连天水，奔波万里来。",
   "风涛各自急，前后苦相推。",
   "倒入黄牛漩，惊冲滟滪堆。",
   "古今流不尽，流去不曾回。"
  ],
  "title": "楚歌十首 九"
 },
 {
  "id": 3592,
  "author": "元稹",
  "paragraphs": [
   "八荒同日月，万古共山川。",
   "生死既由命，兴衰还付天。",
   "栖栖王粲赋，愤愤屈平篇。",
   "各自埋幽恨，江流终宛然。"
  ],
  "title": "楚歌十首 十"
 },
 {
  "id": 3593,
  "author": "元稹",
  "paragraphs": [
   "羊公名渐远，唯有岘山碑。",
   "近日称难继，曹王任马彝。",
   "椒兰俱下世，城郭到今时。",
   "汉水清如玉，流来本为谁。"
  ],
  "title": "襄阳道"
 },
 {
  "id": 3594,
  "author": "元稹",
  "paragraphs": [
   "鱼贯终何益，龙门在苦登。",
   "有成当作雨，无用耻为鹏。",
   "激浪诚难溯，雄心亦自凭。",
   "风云潜会合，鬐鬣忽腾凌。",
   "泥滓辞河浊，烟霄见海澄。",
   "回瞻顺流辈，谁敢望同升。"
  ],
  "title": "赋得鱼登龙门"
 },
 {
  "id": 3595,
  "author": "元稹",
  "paragraphs": [
   "象魏才颁历，龙镳已御天。",
   "犹看后元历，新署永贞年。",
   "半岁光阴在，三朝礼数迁。",
   "无因书简册，空得咏诗篇。"
  ],
  "title": "贞元历"
 },
 {
  "id": 3596,
  "author": "元稹",
  "paragraphs": [
   "塞马倦江渚，今朝神彩生。",
   "晓风寒猎猎，乍得草头行。",
   "夷狄寝烽候，关河无战声。",
   "何由当阵面，从尔四蹄轻。"
  ],
  "title": "塞马"
 },
 {
  "id": 3597,
  "author": "元稹",
  "paragraphs": [
   "去年湖水满，此地覆行舟。",
   "万怪吹高浪，千人死乱流。",
   "谁能问帝子，何事宠阳侯。",
   "渐恐鲸鲵大，波涛及九州。"
  ],
  "title": "鹿角镇"
 },
 {
  "id": 3598,
  "author": "元稹",
  "paragraphs": [
   "为国谋羊舌，从来不为身。",
   "此心长自保，终不学张陈。"
  ],
  "title": "感事三首 一"
 },
 {
  "id": 3599,
  "author": "元稹",
  "paragraphs": [
   "自笑心何劣，区区辨所冤。",
   "伯仁虽到死，终不向人言。"
  ],
  "title": "感事三首 二"
 },
 {
  "id": 3600,
  "author": "元稹",
  "paragraphs": [
   "富贵年皆长，风尘旧转稀。",
   "白头方见绝，遥为一沾衣。"
  ],
  "title": "感事三首 三"
 },
 {
  "id": 3601,
  "author": "元稹",
  "paragraphs": [
   "檐碍修鳞亚，霜侵簇翠黄。",
   "唯余入琴韵，终待舜弦张。"
  ],
  "title": "题翰林东合前小松"
 },
 {
  "id": 3602,
  "author": "元稹",
  "paragraphs": [
   "夜久连观静，斜月何晶荧。",
   "寥天如碧玉，历历缀华星。",
   "楼榭自阴暎，云牖深冥冥。",
   "纤埃悄不起，玉砌寒光清。",
   "栖鹤露微影，枯松多怪形。",
   "南厢俨容卫，音响如可聆。",
   "启圣发空洞，朝真趋广庭。",
   "闲开蘂珠殿，暗阅金字经。",
   "屏气动方息，凝神心自灵。",
   "悠悠车马上，浩思安得宁。"
  ],
  "title": "清都夜境"
 },
 {
  "id": 3603,
  "author": "元稹",
  "paragraphs": [
   "蒙蒙竹树深，帘牖多清阴。",
   "避日坐林影，余花委芳襟。",
   "倾尊就残酌，舒卷续微吟。",
   "空际飏高蝶，风中聆素琴。",
   "广庭备幽趣，复对商山岑。",
   "独此爱时景，旷怀云外心。",
   "迁莺恋嘉木，求友多好音。",
   "自无琅玕实，安得莲花簪。",
   "寄之二君子，希见双南金。"
  ],
  "title": "春晚寄杨十二兼呈赵八"
 },
 {
  "id": 3604,
  "author": "元稹",
  "paragraphs": [
   "晓入白莲宫，琉璃花界净。",
   "开敷多喻草，凌乱被幽径。",
   "压砌锦地铺，当霞日轮暎。",
   "蝶舞香暂飘，蜂牵蕊难正。",
   "笼处彩云合，露湛红珠莹。",
   "结叶影自交，摇风光不定。",
   "繁华有时节，安得保全盛。",
   "色见尽浮荣，希君了真性。"
  ],
  "title": "与杨十二李三早入永寿寺看牡丹"
 },
 {
  "id": 3605,
  "author": "元稹",
  "paragraphs": [
   "春去日渐迟，庭空草偏长。",
   "余英间初实，雪絮萦蛛网。",
   "好鸟多息阴，新篁已成响。",
   "帘开斜照入，树袅游丝上。",
   "绝迹念物闲，良时契心赏。",
   "单衣颇新绰，虚室复清敞。",
   "置酒奉亲宾，树萱自怡养。",
   "笑倚连枝花，恭扶瑞藤杖。",
   "步屧恣优游，望山多气象。",
   "云叶遥卷舒，风裾动萧爽。",
   "簪缨固烦杂，江海徒浩荡。",
   "野马笼赤霄，无由负羁鞅。"
  ],
  "title": "春余遣兴"
 },
 {
  "id": 3606,
  "author": "元稹",
  "paragraphs": [
   "为鱼实爱泉，食辛宁避蓼。",
   "人生既相合，不复论窕窕。",
   "沧海良有穷，白日非长皎。",
   "何事一人心，各在四方表。",
   "泛若逐水萍，居为附松茑。",
   "流浪随所之，萦纡牵所绕。",
   "百龄颇局促，况复迷寿夭。",
   "芟发君已衰，冠岁予非小。",
   "娱乐不及时，暮年壮心少。",
   "感此幽念绵，遂为长悄悄。",
   "中庭草木春，历乱递相扰。",
   "奇树花冥冥，竹竿凤袅袅。",
   "幽芳被兰径，安得寄天杪。",
   "万里潇湘魂，夜夜南枝鸟。"
  ],
  "title": "忆云之"
 },
 {
  "id": 3607,
  "author": "元稹",
  "paragraphs": [
   "阶蓂附瑶砌，藂兰偶芳藿。",
   "高位良有依，幽姿亦相托。",
   "鲍叔知我贫，烹葵不为薄。",
   "半面契始终，千金比然诺。",
   "人生系时命，安得无苦乐。",
   "但感游子颜，又值余英落。",
   "苍苍秦树云，去去缑山鹤。",
   "日暮分手归，杨花满城郭。"
  ],
  "title": "别李三"
 },
 {
  "id": 3608,
  "author": "元稹",
  "paragraphs": [
   "旦夕天气爽，风飘叶渐轻。",
   "星繁河汉白，露逼衾枕清。",
   "丹鸟月中灭，莎鸡床下鸣。",
   "悠悠此怀抱，况复多远情。"
  ],
  "title": "秋夕远怀"
 },
 {
  "id": 3609,
  "author": "元稹",
  "paragraphs": [
   "天皇开四极，便有东西道。",
   "万古阅行人，行人几人老。",
   "顾我倦行者，息阴何不早？",
   "少壮尘事多，那言壮年好。"
  ],
  "title": "东西道"
 },
 {
  "id": 3610,
  "author": "元稹",
  "paragraphs": [
   "古时愁别泪，滴作分流水。",
   "日夜东西流，分流几千里。",
   "通塞两不见，波澜各自起。",
   "与君相背飞，去去心如此。"
  ],
  "title": "分流水"
 },
 {
  "id": 3611,
  "author": "元稹",
  "paragraphs": [
   "悠悠洛阳梦，郁郁灞陵树。",
   "落日正西归，逢君又东去。"
  ],
  "title": "西还"
 },
 {
  "id": 3612,
  "author": "元稹",
  "paragraphs": [
   "炎昏倦烦久，逮此含风夕。",
   "夏服稍轻清，秋堂已岑寂。",
   "载欣凉宇旷，复念佳辰掷。",
   "络纬惊岁功，顾我何成绩。",
   "青荧微月钩，幽晖洞阴魄。",
   "水镜涵玉轮，若见渊泉璧。",
   "参差帘牖重，次第笼虚白。",
   "树影满空床，萤光缀深壁。",
   "怅望牵牛星，复为经年隔。",
   "露网袅风珠，轻河泛遥碧。",
   "讵无深秋夜，感此乍流易。",
   "亦有迟暮年，壮年良自惜。",
   "循环切中肠，感念追往昔。",
   "接瞬无停阴，何言问陈积。",
   "馨香推蕙兰，坚贞谕松柏。",
   "生物固有涯，安能比金石。",
   "况兹百龄内，扰扰纷众役。",
   "日月东西驰，飞车无留迹。",
   "来者良未穷，去矣定奚适。",
   "委顺在物为，营营复何益。"
  ],
  "title": "含风夕"
 },
 {
  "id": 3613,
  "author": "元稹",
  "paragraphs": [
   "炎凉正回互，金火郁相乘。",
   "云雷时交构，川泽方蒸腾。",
   "清风一朝胜，白露忽已凝。",
   "草木凡气尽，始见天地澄。",
   "况此秋堂夕，幽怀旷无朋。",
   "萧条帘外雨，倏闪案前灯。",
   "书卷满床席，蟏蛸悬复升。",
   "啼儿屡哑咽，倦僮时寝兴。",
   "泛觉昏夜目，咏谣畅烦膺。",
   "况吟获麟章，欲罢久不能。",
   "尧舜事已远，丘道安可胜。",
   "蜉蝣不信鹤，蜩鷃肯窥鹏。",
   "当年且不偶，没世何必称。",
   "胡为揭闻见，褒贬贻爱憎。",
   "焉用汩其泥，岂在清如冰。",
   "非白又非黑，谁能点青蝇。",
   "处世苟无闷，佯狂道非弘。",
   "无言被人觉，予亦笑孙登。"
  ],
  "title": "秋堂夕"
 },
 {
  "id": 3614,
  "author": "元稹",
  "paragraphs": [
   "放鹤在深水，置鱼在高枝。",
   "升沈或异势，同谓非所宜。",
   "君为邑中吏，皎皎鸾凤姿。",
   "顾我何为者，翻侍白玉墀。",
   "昔作芸香侣，三载不暂离。",
   "逮兹忽相失，旦夕梦魂思。",
   "崔嵬骊山顶，宫树遥参差。",
   "祗得两相望，不得长相随。",
   "多君岁寒意，裁作秋兴诗。",
   "上言风尘苦，下言时节移。",
   "官家事拘束，安得携手期。",
   "愿为云与雨，会合天之垂。"
  ],
  "title": "酬乐天"
 },
 {
  "id": 3615,
  "author": "元稹",
  "paragraphs": [
   "杨画远于展，何言今在兹。",
   "依然古妆服，但感时节移。",
   "念君一朝意，遗我千载思。",
   "子亦几时客，安能长苦悲。"
  ],
  "title": "杨子华画三首 一"
 },
 {
  "id": 3616,
  "author": "元稹",
  "paragraphs": [
   "皓腕卷红袖，锦鞲臂苍鹗。",
   "故人断弦心，稚齿从禽乐。",
   "当年惜贵游，遗形寄丹雘。",
   "骨象或依稀，铅华已寥落。",
   "似对古人民，无复昔城郭。",
   "子亦观病身，色空俱寂寞。"
  ],
  "title": "杨子华画三首 二"
 },
 {
  "id": 3617,
  "author": "元稹",
  "paragraphs": [
   "颠倒世人心，纷纷乏公是。",
   "真赏画不成，画赏真相似。",
   "丹青各所尚，工拙何足恃。",
   "求此妄中精，嗟哉子华子。"
  ],
  "title": "杨子华画三首 三"
 },
 {
  "id": 3618,
  "author": "元稹",
  "paragraphs": [
   "自入西州院，唯见东川城。",
   "今夜城头月，非暗又非明。",
   "文案床席满，卷舒赃罪名。",
   "惨凄且烦倦，弃之阶下行。",
   "怅望天回转，动摇万里情。",
   "参辰次第出，牛女颠倒倾。",
   "况此风中柳，枝条千万茎。",
   "到来篱下笋，亦已长短生。",
   "感怆正多绪，鸦鸦相唤惊。",
   "墙上杜鹃鸟，又作思归鸣。",
   "以彼撩乱思，吟为幽怨声。",
   "吟罢终不寝，冬冬复铛铛。"
  ],
  "title": "西州院"
 },
 {
  "id": 3619,
  "author": "元稹",
  "paragraphs": [
   "忆在开元馆，食柏练玉颜。",
   "疏慵日高卧，自谓轻人寰。",
   "李生隔墙住，隔墙如隔山。",
   "怪我久不识，先来问骄顽。",
   "十过乃一往，遂成相往还。",
   "以我文章卷，文章甚斒斓。",
   "因言辛庾辈，亦愿放羸孱。",
   "既回数子顾，展转相连攀。",
   "驱令选科目，若在阓与阛。",
   "学随尘土坠，漫数公卿关。",
   "唯恐坏情性，安能惧谤讪。",
   "还招辛庾李，静处杯巡环。",
   "进取果由命，不由趋险艰。",
   "穿杨二三子，弓矢次第弯。",
   "推我亦上道，再联朝士班。",
   "二月除御史，三月使巴蛮。",
   "蛮民𧮪諵诉，啮指明痛癏。",
   "怜蛮不解语，为发昏帅奸。",
   "归来五六月，旱色天地殷。",
   "分司别兄弟，各各泪潸潸。",
   "哀哉剧部职，唯数赃罪锾。",
   "死款依稀取，鬬辞方便删。",
   "道心常自愧，柔发难久黫。",
   "折支望车乘，支痛谁置患。",
   "奇哉乳臭儿，绯紫䙀被间。",
   "渐大官渐贵，渐富心渐悭。",
   "闹装辔头𧤾，静拭腰带斑。",
   "鹞子绣线𩏽，狗儿金油镮。",
   "香汤洗騘马，翠篾笼白鹇。",
   "月请公王封，冰受天子颁。",
   "开筵试歌舞，别宅宠妖娴。",
   "坐卧摩绵褥，捧拥𫄫丝鬟。",
   "旦夕不相离，比翼若飞鸾。",
   "而我亦何苦，三十身已鳏。",
   "愁吟心骨颤，寒卧支体𤸷。",
   "居处虽幽静，尤悔少愉㦨。",
   "不如周道士，鹤岭临钟湾。",
   "绕院松瑟瑟，通畦水潺潺。",
   "阳坡自寻蕨，邨沼看沤菅。",
   "穷通两未遂，营营真老闲。"
  ],
  "title": "台中鞫狱忆开元观旧事呈损之兼赠周兄四十韵"
 },
 {
  "id": 3620,
  "author": "元稹",
  "paragraphs": [
   "天色低澹澹，池光漫油油。",
   "轻舟闲缴绕，不远池上楼。",
   "时物欣外奖，真元随内修。",
   "神恬津藏满，气委支节柔。",
   "众处岂自异，旷怀谁我俦。",
   "风车笼野马，八荒安足游。",
   "开颜陆浑杜，握手灵都周。",
   "持君宝珠赠，顶戴头上头。"
  ],
  "title": "韦氏馆与周隐客杜归和泛舟"
 },
 {
  "id": 3621,
  "author": "元稹",
  "paragraphs": [
   "湿垫缘竹径，寥落护岸冰。",
   "偶然沽市酒，不越四五升。",
   "诗客爱时景，道人话升腾。",
   "笑言各有趣，悠哉古孙登。"
  ],
  "title": "刘氏馆集隐客归和子元及之子蒙晦之"
 },
 {
  "id": 3622,
  "author": "元稹",
  "paragraphs": [
   "我年三十二，鬓有八九丝。",
   "非无官次第，其如身早衰。",
   "今人夸贵富，肉食与妖姬。",
   "而我俱不乐，贵富亦何为。",
   "况逢多士朝，贤俊若布棋。",
   "班行次第立，朱紫相参差。",
   "谟猷密勿进，羽檄纵横驰。",
   "监察官甚小，发言无所裨。",
   "小官仍不了，谴夺亦已随。",
   "时或不之弃，得不自弃之。",
   "陶君喜不遇，顾我复何疑。",
   "潜书周隐士，白云今有期。"
  ],
  "title": "寄隐客"
 },
 {
  "id": 3623,
  "author": "元稹",
  "paragraphs": [
   "小年闲爱春，认得春风意。",
   "未有花草时，先𬪩晓窗睡。",
   "霞朝澹云色，霁景牵诗思。",
   "渐到柳枝头，川光始明媚。",
   "长安车马客，倾心奉权贵。",
   "昼夜尘土中，那言早春至。",
   "此时我独游，我游有伦次。",
   "闲行曲江岸，便宿慈恩寺。",
   "扣林引寒龟，疏丛出幽翠。",
   "凌晨过杏园，晓露凝芳气。",
   "初阳好明净，嫩树怜低庳。",
   "排房似缀珠，欲啼红脸泪。",
   "新莺语娇小，浅水光流利。",
   "冷饮空腹杯，因成日高醉。",
   "酒醒闻饭钟，随僧受遗施。",
   "餐罢还复游，过从上文记。",
   "行逢二月半，始足游春骑。",
   "是时春已老，我游亦云既。",
   "藤开九华观，草结三条隧。",
   "新笋踊犀株，落梅翻蝶翅。",
   "名倡绣毂车，公子青丝辔。",
   "朝士还旬休，豪家得春赐。",
   "提携好音乐，翦铲空田地。",
   "同占杏花园，喧阗各丛萃。",
   "顾予烦寝兴，复往散憔悴。",
   "倦仆色肌羸，蹇驴行跛痹。",
   "春衫未成就，冬服渐尘腻。",
   "倾盖吟短章，书空忆难字。",
   "遥闻公主笑，近被王孙戏。",
   "邀我上华筵，横头坐宾位。",
   "那知我年少，深解酒中事。",
   "能唱犯声歌，偏精变筹义。",
   "含词待残拍，促舞递繁吹。",
   "叫噪掷投盘，生狞摄觥使。",
   "逡巡光景晏，散乱东西异。",
   "古观闭闲门，依然复幽閟。",
   "无端矫情性，漫学求科试。",
   "薄艺何足云，虚名偶频遂。",
   "拾遗天子前，密奏升平议。",
   "召见不须臾，𪫺庸已猜忌。",
   "朝陪香案班，暮作风尘尉。",
   "去岁又登朝，登为柏台吏。",
   "台官相束缚，不许放情志。",
   "寓直劳送迎，上堂烦避讳。",
   "分司在东洛，所职尤不易。",
   "罚俸得西归，心知受朝庇。",
   "常山攻小寇，淮右择良帅。",
   "国难身不行，劳生欲何为。",
   "吾兄谙性灵，崔子同臭味。",
   "投此挂冠词，一生还自恣。"
  ],
  "title": "元和五年予官不了罚俸西归三月六日至陕府与吴十一兄端公崔二十二院长思怆曩游因投五十韵"
 },
 {
  "id": 3624,
  "author": "元稹",
  "paragraphs": [
   "昔在凤翔日，十岁即相识。",
   "未有好文章，逢人赏颜色。",
   "可怜何郎面，二十才冠饰。",
   "短发予近梳，罗衫紫蝉翼。",
   "伯舅各骄纵，仁兄未摧抑。",
   "事业若杯盘，诗书甚徽𬙊。",
   "西州戎马地，贤豪事雄特。",
   "百万时可赢，十千良易借。",
   "寒食桐阴下，春风柳林侧。",
   "藉草送远游，列筵酬博塞。",
   "萎蕤云幕翠，灿烂红茵赩。",
   "脍缕轻似丝，香醅腻如职。",
   "将军频下城，佳人尽倾国。",
   "媚语娇不闻，纤腰软无力。",
   "歌辞妙宛转，舞态能剜刻。",
   "筝弦玉指调，粉汗红绡拭。",
   "予时最年少，专务酒中职。",
   "未能解生狞，偏矜任狂直。",
   "曲庇桃根盏，横讲捎云式。",
   "乱布鬬分朋，惟新间谗慝。",
   "耻作最先吐，羞言未朝食。",
   "醉眼渐纷纷，酒声频䬵䬵。",
   "扣节参差乱，飞觥往来织。",
   "强起相维持，翻成两匍匐。",
   "边霜飒然降，战马鸣不息。",
   "但喜秋光丽，谁忧塞云黑。",
   "常随猎骑走，多在豪家匿。",
   "夜饮天既明，朝歌日还昃。",
   "荒狂岁云久，名利心潜逼。",
   "时辈多得途，亲朋屡相敕。",
   "闲因适农野，忽复爱稼穑。",
   "平生中圣人，翻然腐肠贼。",
   "亦从酒仙去，便被书魔惑。",
   "脱迹壮士场，甘心竖儒域。",
   "矜持翠筠管，敲断黄金勒。",
   "屡益兰膏灯，犹研兔枝墨。",
   "崎岖来掉荡，矫枉事沉默。",
   "隐笑甚艰难，敛容还屴崱。",
   "与君始分散，勉我劳修饰。",
   "岐路各营营，别离长恻恻。",
   "行看二十载，万事纷何极。",
   "相值或须臾，安能洞胸臆。",
   "昨来陕郊会，悲欢两难克。",
   "问我新相知，但报长相忆。",
   "岂无新知者，不及小相得。",
   "亦有生岁游，同年不同德。",
   "为别讵几时，伊予坠沟洫。",
   "大江鼓风浪，远道参荆棘。",
   "往事返无期，前途浩难测。",
   "一旦得自由，相求北山北。"
  ],
  "title": "寄吴士矩端公五十韵"
 },
 {
  "id": 3625,
  "author": "元稹",
  "paragraphs": [
   "微月照桐花，月微花漠漠。",
   "怨澹不胜情，低回拂帘幕。",
   "叶新阴影细，露重枝条弱。",
   "夜久春恨多，风清暗香薄。",
   "是夕远思君，思君瘦如削。",
   "但感事睽违，非言官好恶。",
   "奏书金銮殿，步屣青龙阁。",
   "我在山馆中，满地桐花落。"
  ],
  "title": "三月二十四日宿曾峰馆夜对桐花寄乐天"
 },
 {
  "id": 3626,
  "author": "元稹",
  "paragraphs": [
   "新昌北门外，与君从此分。",
   "街衢走车马，尘土不见君。",
   "君为分手归，我行行不息。",
   "我上秦岭南，君直枢星北。",
   "秦岭高崔嵬，商山好颜色。",
   "月照山馆花，裁诗寄相忆。",
   "天明作诗罢，草草随所如。",
   "凭人寄将去，三月无报书。",
   "荆州白日晚，城上鼓冬冬。",
   "行逢贺州牧，致书三四封。",
   "封题乐天字，未坼已沾裳。",
   "坼书八九读，泪落千万行。",
   "中有酬我诗，句句截我肠。",
   "仍云得诗夜，梦我魂凄凉。",
   "终言作书处，上直金銮东。",
   "诗书费一夕，万恨缄其中。",
   "中宵宫中出，复见宫月斜。",
   "书罢月亦落，晓灯随暗花。",
   "想君书罢时，南望劳所思。",
   "况我江上立，吟君怀我诗。",
   "怀我浩无极，江水秋正深。",
   "清见万丈底，照我平生心。",
   "感君求友什，因报壮士吟。",
   "持谢众人口，销尽犹是金。"
  ],
  "title": "酬乐天书怀见寄"
 },
 {
  "id": 3627,
  "author": "元稹",
  "paragraphs": [
   "昔君乐游园，怅望天欲曛。",
   "今我大江上，快意波翻云。",
   "秋空压澶漫，澒洞无垢氛。",
   "四顾皆豁达，我眉今日伸。",
   "长安隘朝市，百道走埃尘。",
   "轩车随对列，骨肉非本亲。",
   "夸游丞相第，偷入常侍门。",
   "爱君直如发，勿念江湖人。"
  ],
  "title": "酬乐天登乐游园见忆"
 },
 {
  "id": 3628,
  "author": "元稹",
  "paragraphs": [
   "庭柚有垂实，燕巢无宿雏。",
   "我亦辞社燕，茫茫焉所如。",
   "君诗夏方早，我叹秋已徂。",
   "食物风土异，衾裯时节殊。",
   "荒草满田地，近移江上居。",
   "八日复切九，月明侵半除。"
  ],
  "title": "酬乐天早夏见怀"
 },
 {
  "id": 3629,
  "author": "元稹",
  "paragraphs": [
   "神曲清浊酒，牡丹深浅花。",
   "少年欲相饮，此乐何可涯。",
   "沈机造神境，不必悟楞伽。",
   "酡颜返童貌，安用成丹砂。",
   "刘伶称酒德，所称良未多。",
   "愿君听此曲，我为尽称嗟。",
   "一杯颜色好，十盏胆气加。",
   "半酣得自恣，酩酊归太和。",
   "共醉真可乐，飞觥撩乱歌。",
   "独醉亦有趣，兀然无与他。",
   "美人醉灯下，左右流横波。",
   "王孙醉床上，颠倒眠绮罗。",
   "君今劝我醉，劝醉意如何。"
  ],
  "title": "酬乐天劝醉"
 },
 {
  "id": 3630,
  "author": "元稹",
  "paragraphs": [
   "王爵无细大，得请即为恩。",
   "君求户曹掾，贵以禄奉亲。",
   "闻君得所请，感我欲沾巾。",
   "今人重轩冕，所重华与纷。",
   "矜夸仕台阁，奔走无朝昏。",
   "君衣不盈箧，君食不满囷。",
   "君言养既薄，何以荣我门。",
   "披诚再三请，天子怜俭贫。",
   "词曹直文苑，捧诏荣且忻。",
   "归来高堂上，兄弟罗酒尊。",
   "各称千万寿，共饮三四巡。",
   "我实知君者，千里能具陈。",
   "感君求禄意，求禄殊众人。",
   "上以奉颜色，余以及亲宾。",
   "弃名不弃实，谋养不谋身。",
   "可怜白华士，永愿凌青云。"
  ],
  "title": "和乐天初授户曹喜而言志"
 },
 {
  "id": 3631,
  "author": "元稹",
  "paragraphs": [
   "十载定交契，七年镇相随。",
   "长安最多处，多是曲江池。",
   "梅杏春尚小，芰荷秋已衰。",
   "共爱寥落境，相将偏此时。",
   "绵绵红蓼水，飏飏白鹭鹚。",
   "诗句偶未得，酒杯聊久持。",
   "今来云雨旷，旧赏魂梦知。",
   "况乃江枫夕，和君秋兴诗。"
  ],
  "title": "和乐天秋题曲江"
 },
 {
  "id": 3632,
  "author": "元稹",
  "paragraphs": [
   "闻君别爱弟，明天照夜寒。",
   "秋雁拂檐影，晓琴当砌弹。",
   "怅望天澹澹，因思路漫漫。",
   "吟为别弟操，闻者为辛酸。",
   "况我兄弟远，一身形影单。",
   "江波浩无极，但见时岁阑。"
  ],
  "title": "和乐天别弟后月夜作"
 },
 {
  "id": 3633,
  "author": "元稹",
  "paragraphs": [
   "敝宅艳山卉，别来长叹息。",
   "吟君晚丛咏，似见摧𬯎色。",
   "欲识别后容，勤过晚丛侧。"
  ],
  "title": "和乐天秋题牡丹丛"
 },
 {
  "id": 3634,
  "author": "元稹",
  "paragraphs": [
   "春月虽至明，终有霭霭光。",
   "不似秋冬色，逼人寒带霜。",
   "纤粉澹虚壁，轻烟笼半床。",
   "分晖间林影，余照上虹梁。",
   "病久尘事隔，夜闲清兴长。",
   "拥抱颠倒领，步屣东西厢。",
   "风柳结柔援，露梅飘暗香。",
   "雪含樱绽蘂，珠蹙桃缀房。",
   "杳杳有余思，行行安可忘。",
   "四邻非旧识，无以话中肠。",
   "南有居士俨，默坐调心王。",
   "款关一问讯，为我披衣裳。",
   "延我入深竹，暖我于小堂。",
   "视身琉璃莹，谕指芭蕉黄。",
   "复有比丘溢，早传龙树方。",
   "口中秘丹诀，肘后悬青囊。",
   "锡杖虽独振，刀圭期共尝。",
   "未知仙近远，已觉神轻翔。",
   "夜久魂耿耿，月明露苍苍。",
   "悲哉沈眠士，宁见兹夕良。"
  ],
  "title": "春月"
 },
 {
  "id": 3635,
  "author": "元稹",
  "paragraphs": [
   "临风飏飏花，透影胧胧月。",
   "巫峡隔波云，姑峰漏霞雪。",
   "镜匀娇面粉，灯泛高笼缬。",
   "夜久清露多，啼珠坠还结。"
  ],
  "title": "月临花"
 },
 {
  "id": 3636,
  "author": "元稹",
  "paragraphs": [
   "芍药绽红绡，巴篱织青琐。",
   "繁丝蹙金蘂，高焰当炉火。",
   "翦刻彤云片，开张赤霞裹。",
   "烟轻琉璃叶，风亚珊瑚朵。",
   "受露色低迷，向人娇婀娜。",
   "酡颜醉后泣，小女妆成坐。",
   "艳艳锦不如，夭夭桃未可。",
   "晴霞畏欲散，晚日愁将堕。",
   "结植本为谁，赏心期在我。",
   "采之谅多思，幽赠何由果。"
  ],
  "title": "红芍药"
 },
 {
  "id": 3637,
  "author": "元稹",
  "paragraphs": [
   "夏水漾天末，晚旸依岸邨。",
   "风调乌尾劲，眷恋余芳尊。",
   "解袂方瞬息，征帆已翩翻。",
   "江豚涌高浪，枫树摇去魂。",
   "远戍宗侣泊，暮烟洲渚昏。",
   "离心讵几许，骤若移寒温。",
   "此别信非久，胡为坐忧烦。",
   "我留石难转，君泛云无根。",
   "万里湖南月，三声山上猿。",
   "从兹耿幽梦，夜夜湘与沅。"
  ],
  "title": "送王十一南行"
 },
 {
  "id": 3638,
  "author": "元稹",
  "paragraphs": [
   "孤剑锋刀涩，犹能神彩生。",
   "有时雷雨过，暗吼阗阗声。",
   "主人閟灵宝，畏作升天行。",
   "淬砺当阳铁，刻为干镆名。",
   "远求䴙鹈莹，同用玉匣盛。",
   "颜色纵相类，利钝颇相倾。",
   "雄为光电烻，雌但深泓澄。",
   "龙怒有奇变，青蛇终不惊。"
  ],
  "title": "三叹 一"
 },
 {
  "id": 3639,
  "author": "元稹",
  "paragraphs": [
   "仙凤翠皇死，葳蕤光彩低。",
   "非无鸳鸾侣，誓不同树栖。",
   "飞驰岁云暮，感念雏在泥。",
   "顾影不自暖，寄尔蟠桃鸡。",
   "驯养岂无愧，类族安得齐。",
   "愿言成羽翼，奋翅凌丹梯。"
  ],
  "title": "三叹 二"
 },
 {
  "id": 3640,
  "author": "元稹",
  "paragraphs": [
   "天骥失龙偶，三年常夜嘶。",
   "哀缘喷风断，渴且含霜啼。",
   "长恐绝遗类，不复蹑云霓。",
   "非无𬳶𬳶者，鹤意不在鸡。",
   "春来筋骨瘦，吊影心亦迷。",
   "自此渥洼种，应生浊水泥。"
  ],
  "title": "三叹 三"
 },
 {
  "id": 3641,
  "author": "元稹",
  "paragraphs": [
   "密竹有清阴，旷怀无尘滓。",
   "况乃秋日光，玲珑晓窗里。",
   "旬休聊自适，今辰日高起。",
   "栉沐坐前轩，风轻镜如水。",
   "开卷恣咏谣，望云闲徙倚。",
   "新菊媚鲜妍，短萍怜靃靡。",
   "埽除田地静，摘掇园蔬美。",
   "幽玩惬诗流，空堂称居士。",
   "客来伤寂寞，我念遗烦鄙。",
   "心迹两相忘，谁能验行止。"
  ],
  "title": "遣昼"
 },
 {
  "id": 3642,
  "author": "元稹",
  "paragraphs": [
   "浩露烟壒尽，月光闲有余。",
   "松篁细阴影，重以帘牖疏。",
   "泛览星粲粲，轻河悠碧虚。",
   "纤云不成叶，脉脉风丝舒。",
   "丹灶炽东序，烧香罗玉书。",
   "飘飘魂神举，若骖鸾鹤舆。",
   "感念夙昔意，华尚簪与裾。",
   "簪裾讵几许，累创吞钩鱼。",
   "今闻馨香道，一以悟臭帤。",
   "悟觉誓不惑，永抱胎仙居。",
   "昼夜欣所适，安知岁云除。",
   "行行二三友，君怀复何如。"
  ],
  "title": "冬夜怀李侍御王太祝段丞"
 },
 {
  "id": 3643,
  "author": "元稹",
  "paragraphs": [
   "松树短于我，清风亦已多。",
   "况乃枝上雪，动摇微月波。",
   "幽姿得闲地，讵感岁蹉跎。",
   "但恐厦终构，藉君当奈何。"
  ],
  "title": "西斋小松二首 一"
 },
 {
  "id": 3644,
  "author": "元稹",
  "paragraphs": [
   "簇簇枝新黄，纤纤攒素指。",
   "柔苙渐依条，短莎还半委。",
   "清风日夜高，凌云意何已。",
   "千岁盘老龙，修鳞自兹始。"
  ],
  "title": "西斋小松二首 二"
 },
 {
  "id": 3645,
  "author": "元稹",
  "paragraphs": [
   "寥寥空山岑，冷冷风松林。",
   "流月垂鳞光，悬泉扬高音。",
   "希夷周先生，烧香调琴心。",
   "神力盈三千，谁能还黄金。"
  ],
  "title": "周先生"
 },
 {
  "id": 3646,
  "author": "元稹",
  "paragraphs": [
   "晓月笼云影，莺声余雾中。",
   "暗芳飘露气，轻寒生柳风。",
   "冉冉一趋府，未为劳我躬。",
   "因兹得晨起，但觉情兴隆。"
  ],
  "title": "遣春十首 一"
 },
 {
  "id": 3647,
  "author": "元稹",
  "paragraphs": [
   "久雨怜霁景，偶来堤上行。",
   "空蒙天色嫩，杳淼江面平。",
   "百草短长出，众禽高下鸣。",
   "春阳各有分，予亦澹无情。"
  ],
  "title": "遣春十首 二"
 },
 {
  "id": 3648,
  "author": "元稹",
  "paragraphs": [
   "镜皎碧潭水，微波粗成文。",
   "烟光垂碧草，琼脉散纤云。",
   "岸柳好阴影，风裾遗垢氛。",
   "悠然送春目，八荒谁与群。"
  ],
  "title": "遣春十首 三"
 },
 {
  "id": 3649,
  "author": "元稹",
  "paragraphs": [
   "低迷笼树烟，明净当霞日。",
   "阳焰波春空，平湖漫凝溢。",
   "雪鹭远近飞，渚牙浅深出。",
   "江流复浩荡，相为坐纡郁。"
  ],
  "title": "遣春十首 四"
 },
 {
  "id": 3650,
  "author": "元稹",
  "paragraphs": [
   "暄寒深浅春，红白前后花。",
   "颜色讵相让，生成良有涯。",
   "梅芳勿自早，菊秀勿自赊。",
   "各将一时意，终年无再华。"
  ],
  "title": "遣春十首 五"
 },
 {
  "id": 3651,
  "author": "元稹",
  "paragraphs": [
   "高屋童稚少，春来归燕多。",
   "葺旧良易就，新院亦已罗。",
   "俯怜雏化卵，仰愧鹏无窠。",
   "巢栋与巢幕，秋风俱奈何。"
  ],
  "title": "遣春十首 六"
 },
 {
  "id": 3652,
  "author": "元稹",
  "paragraphs": [
   "撩乱扑树蜂，摧残恋房蕊。",
   "风吹雨又频，安得繁于绮。",
   "酒杯沈易过，世事纷何已。",
   "莫倚颜似花，君看岁如水。"
  ],
  "title": "遣春十首 七"
 },
 {
  "id": 3653,
  "author": "元稹",
  "paragraphs": [
   "绕郭高高冢，半是荆王墓。",
   "后嗣炽阳台，前贤甘荜路。",
   "善恶徒自分，波流尽东注。",
   "胡然不饮酒，坐落桐花树。"
  ],
  "title": "遣春十首 八"
 },
 {
  "id": 3654,
  "author": "元稹",
  "paragraphs": [
   "花阴莎草长，藉莎闲自酌。",
   "坐看莺鬬枝，轻花满尊杓。",
   "葛巾竹稍挂，书卷琴上阁。",
   "沽酒过此生，狂歌眼前乐。"
  ],
  "title": "遣春十首 九"
 },
 {
  "id": 3655,
  "author": "元稹",
  "paragraphs": [
   "梨叶已成阴，柳条纷起絮。",
   "波绿紫屏风，螺红碧筹箸。",
   "三杯面上热，万事心中去。",
   "我意风散云，何劳问行处。"
  ],
  "title": "遣春十首 十"
 },
 {
  "id": 3656,
  "author": "元稹",
  "paragraphs": [
   "夏风多暖暖，树木有繁阴。",
   "新笋紫长短，早樱红浅深。",
   "烟花云幕重，榴艳朝景侵。",
   "华实各自好，讵云芳意沈。"
  ],
  "title": "表夏十首 一"
 },
 {
  "id": 3657,
  "author": "元稹",
  "paragraphs": [
   "初日满阶前，轻风动帘影。",
   "旬时得休浣，高卧阅清景。",
   "僮儿拂巾箱，鸦轧深林井。",
   "心到物自闲，何劳远箕颕。"
  ],
  "title": "表夏十首 二"
 },
 {
  "id": 3658,
  "author": "元稹",
  "paragraphs": [
   "江瘴炎夏早，蒸腾信难度。",
   "今宵好风月，独此荒庭趣。",
   "露叶倾暗光，流星委余素。",
   "但恐清夜徂，讵悲朝景暮。"
  ],
  "title": "表夏十首 三"
 },
 {
  "id": 3659,
  "author": "元稹",
  "paragraphs": [
   "孟月夏犹浅，奇云未成峰。",
   "度霞红漠漠，压浪白溶溶。",
   "玉委有余润，飙驰无去踪。",
   "何如捧云雨，喷毒随蛟龙。"
  ],
  "title": "表夏十首 四"
 },
 {
  "id": 3660,
  "author": "元稹",
  "paragraphs": [
   "流芳递炎景，繁英尽寥落。",
   "公署香满庭，晴霞覆阑药。",
   "裁红起高焰，缀绿排新萼。",
   "凭此遣幽怀，非言念将谑。"
  ],
  "title": "表夏十首 五"
 },
 {
  "id": 3661,
  "author": "元稹",
  "paragraphs": [
   "红丝散芳树，旋转光风急。",
   "烟泛被笼香，露浓妆面湿。",
   "佳人不在此，恨望堦前立。",
   "忽厌夏景长，今春行已及。"
  ],
  "title": "表夏十首 六"
 },
 {
  "id": 3662,
  "author": "元稹",
  "paragraphs": [
   "百舌渐吞声，黄莺正娇小。",
   "云鸿方警夜，笼鸡已鸣晓。",
   "当时客自适，运去谁能矫。",
   "莫厌夏虫多，蜩螗定相扰。"
  ],
  "title": "表夏十首 七"
 },
 {
  "id": 3663,
  "author": "元稹",
  "paragraphs": [
   "翩翩帘外燕，戢戢巢内雏。",
   "啖食筋力尽，毛衣成紫襦。",
   "朝来各飞去，雄雌梁上呼。",
   "养子将备老，恶儿那胜无。"
  ],
  "title": "表夏十首 八"
 },
 {
  "id": 3664,
  "author": "元稹",
  "paragraphs": [
   "西山夏雪消，江势东南泻。",
   "风波高若天，滟滪低于马。",
   "正被黄牛旋，难期白帝下。",
   "我在平地行，翻忧济川者。"
  ],
  "title": "表夏十首 九"
 },
 {
  "id": 3665,
  "author": "元稹",
  "paragraphs": [
   "灵均死波后，是节常浴兰。",
   "彩缕碧筠粽，香秔白玉团。",
   "逝者良自苦，今人反为欢。",
   "哀哉徇名士，没命求所难。"
  ],
  "title": "表夏十首 十"
 },
 {
  "id": 3666,
  "author": "元稹",
  "paragraphs": [
   "清晨颒寒水，动摇襟袖轻。",
   "翳翳林上叶，不知秋暗生。",
   "回悲镜中发，华白三四茎。",
   "岂无满头黑，念此衰已萌。"
  ],
  "title": "解秋十首 一"
 },
 {
  "id": 3667,
  "author": "元稹",
  "paragraphs": [
   "微霜才结露，翔鸠初变鹰。",
   "无乃天地意，使之行小惩。",
   "鸱鸮诚可恶，蔽日有高鹏。",
   "舍大以擒细，我心终不能。"
  ],
  "title": "解秋十首 二"
 },
 {
  "id": 3668,
  "author": "元稹",
  "paragraphs": [
   "往岁学仙侣，各在无何乡。",
   "同时骛名者，次第鹓鹭行。",
   "而我两不遂，三十鬓添霜。",
   "日暮江上立，蝉鸣枫树黄。"
  ],
  "title": "解秋十首 三"
 },
 {
  "id": 3669,
  "author": "元稹",
  "paragraphs": [
   "后伏火犹在，先秋蝉已多。",
   "云色日夜白，骄阳能几何。",
   "壤隙漏江海，忽微成网罗。",
   "勿言时不至，但恐岁蹉跎。"
  ],
  "title": "解秋十首 四"
 },
 {
  "id": 3670,
  "author": "元稹",
  "paragraphs": [
   "新月才到地，轻河如泛云。",
   "萤飞高下火，树影参差文。",
   "露簟有微润，清香时暗焚。",
   "夜闲心寂默，洞庭无垢氛。"
  ],
  "title": "解秋十首 五"
 },
 {
  "id": 3671,
  "author": "元稹",
  "paragraphs": [
   "霁丽床前影，飘萧帘外竹。",
   "簟凉朝睡重，梦觉茶香熟。",
   "亲烹园内葵，凭买家家曲。",
   "酿酒幷毓蔬，人来有棋局。"
  ],
  "title": "解秋十首 六"
 },
 {
  "id": 3672,
  "author": "元稹",
  "paragraphs": [
   "寒竹秋雨重，凌霄晚花落。",
   "低回翠玉梢，散乱栀黄萼。",
   "颜色有殊异，风霜无好恶。",
   "年年百草芳，毕意同萧索。"
  ],
  "title": "解秋十首 七"
 },
 {
  "id": 3673,
  "author": "元稹",
  "paragraphs": [
   "春非我独春，秋非我独秋。",
   "岂念百草死，但念霜满头。",
   "头白古所同，胡为坐烦忧。",
   "茫茫百年内，处身良未休。"
  ],
  "title": "解秋十首 八"
 },
 {
  "id": 3674,
  "author": "元稹",
  "paragraphs": [
   "西风冷衾簟，展转布华茵。",
   "来者承玉体，去者流芳尘。",
   "适意丑为好，及时疏亦亲。",
   "衰周仲尼出，无乃为妖人。"
  ],
  "title": "解秋十首 九"
 },
 {
  "id": 3675,
  "author": "元稹",
  "paragraphs": [
   "漠漠江面烧，微微枫树烟。",
   "今日复今夕，秋怀方浩然。",
   "况我头上发，衰白不待年。",
   "我怀有时极，此意何由诠。"
  ],
  "title": "解秋十首 十"
 },
 {
  "id": 3676,
  "author": "元稹",
  "paragraphs": [
   "服药备江瘴，四年方一疠。",
   "岂是药无功，伊予久留滞。",
   "滞留人固薄，瘴久药难制。",
   "去日良已甘，归途奈无际。"
  ],
  "title": "遣病十首 一"
 },
 {
  "id": 3677,
  "author": "元稹",
  "paragraphs": [
   "弃置何所任，郑公怜我病。",
   "三十九万钱，资予养顽瞑。",
   "身贱杀何益，恩深报难罄。",
   "公其万千年，世有天之郑。"
  ],
  "title": "遣病十首 二"
 },
 {
  "id": 3678,
  "author": "元稹",
  "paragraphs": [
   "忆作孩稚初，健羡成人列。",
   "倦学厌日长，嬉游念佳节。",
   "今来渐讳年，顿与前心别。",
   "白日速如飞，佳晨亦骚屑。"
  ],
  "title": "遣病十首 三"
 },
 {
  "id": 3679,
  "author": "元稹",
  "paragraphs": [
   "昔在痛饮场，憎人病辞醉。",
   "病来身怕酒，始悟他人意。",
   "怕酒岂不闲，悲无少年气。",
   "传语少年儿，杯盘莫回避。"
  ],
  "title": "遣病十首 四"
 },
 {
  "id": 3680,
  "author": "元稹",
  "paragraphs": [
   "忆初头始白，昼夜惊一缕。",
   "渐及鬓与须，多来不能数。",
   "壮年等闲过，过壮年已五。",
   "华发不再青，劳生竟何补。"
  ],
  "title": "遣病十首 五"
 },
 {
  "id": 3681,
  "author": "元稹",
  "paragraphs": [
   "在家非不病，有病心亦安。",
   "起居甥侄扶，药饵兄嫂看。",
   "今病兄远路，道遥书信难。",
   "寄言娇小弟，莫作官家官。"
  ],
  "title": "遣病十首 六"
 },
 {
  "id": 3682,
  "author": "元稹",
  "paragraphs": [
   "燕巢官舍内，我尔俱为客。",
   "岁晚我独留，秋深尔安适。",
   "风高翅羽垂，路远烟波隔。",
   "去去玉山岑，人间网罗窄。"
  ],
  "title": "遣病十首 七"
 },
 {
  "id": 3683,
  "author": "元稹",
  "paragraphs": [
   "檐宇夜来旷，暗知秋已生。",
   "卧悲衾簟冷，病觉支体轻。",
   "炎昏岂不倦，时去聊自惊。",
   "浩叹终一夕，空堂天欲明。"
  ],
  "title": "遣病十首 八"
 },
 {
  "id": 3684,
  "author": "元稹",
  "paragraphs": [
   "秋依静处多，况乃凌晨趣。",
   "深竹蝉昼风，翠茸衫晓露。",
   "庭莎病看长，林果闲知数。",
   "何以强健时，公门日劳骛。"
  ],
  "title": "遣病十首 九"
 },
 {
  "id": 3685,
  "author": "元稹",
  "paragraphs": [
   "朝结故乡念，暮作空堂寝。",
   "梦别泪亦流，啼痕暗横枕。",
   "昔愁凭酒遣，今病安能饮。",
   "落尽秋槿花，离人病犹甚。"
  ],
  "title": "遣病十首 十"
 },
 {
  "id": 3686,
  "author": "元稹",
  "paragraphs": [
   "江瘴节候暖，腊初梅已残。",
   "夜来北风至，喜见今日寒。",
   "扣冰浅塘水，拥雪深竹阑。",
   "复此满尊醁，但嗟谁与欢。"
  ],
  "title": "寒"
 },
 {
  "id": 3687,
  "author": "元稹",
  "paragraphs": [
   "楚俗物候晚，孟冬才有霜。",
   "早农半华实，夕水含风凉。",
   "遐想云外寺，峰峦渺相望。",
   "松门接官路，泉脉连僧房。",
   "微露上弦月，暗焚初夜香。",
   "谷深烟壒净，山虚钟磬长。",
   "念此清境远，复忧尘事妨。",
   "行行即前路，勿滞分寸光。"
  ],
  "title": "玉泉道中作"
 },
 {
  "id": 3688,
  "author": "元稹",
  "paragraphs": [
   "自古谁不死，不复记其名。",
   "今年京城内，死者老少幷。",
   "独孤才四十，仕宦方荣荣。",
   "李三三十九，登朝有清声。",
   "赵昌八十余，三拥大将旌。",
   "为生信异异，之死同冥冥。",
   "其家哭泣爱，一一无异情。",
   "其类嗟叹惜，各各无重轻。",
   "万龄龟菌等，一死天地平。",
   "以此方我病，我病何足惊。",
   "借如今日死，亦足了一生。",
   "借使到百年，不知何所成。",
   "况我早师佛，屋宅此身形。",
   "舍彼复就此，去留何所萦。",
   "前身为过迹，来世即前程。",
   "但念行不息，岂忧无路行。",
   "蜕骨龙不死，蜕皮蝉自鸣。",
   "胡为神蜕体，此道人不明。",
   "持谢爱朋友，寄之仁弟兄。",
   "吟此可达观，世言何足听。"
  ],
  "title": "遣病"
 },
 {
  "id": 3689,
  "author": "元稹",
  "paragraphs": [
   "十月初二日，我行蓬州西。",
   "三十里有馆，有馆名芳溪。",
   "荒邮屋舍坏，新雨田地泥。",
   "我病百日余，肌体顾若刲。",
   "气填暮不食，早早掩窦圭。",
   "阴寒筋骨病，夜久灯火低。",
   "忽然寝成梦，宛见颜如珪。",
   "似叹久离别，嗟嗟复凄凄。",
   "问我何病痛，又叹何栖栖。",
   "答云痰滞久，与世复相暌。",
   "重云痰小疾，良药固易挤。",
   "前时奉橘丸，攻疾有神功。",
   "何不善和疗，岂独头有风。",
   "殷勤平生事，款曲无不终。",
   "悲欢两相极，以是半日中。",
   "言罢相与行，行行古成里。",
   "同行复一人，不识谁氏子。",
   "逡巡急吏来，呼唤愿且止。",
   "驰至相君前，再拜复再起。",
   "启云吏有奉，奉命传所旨。",
   "事有大惊忙，非君不能理。",
   "答云久就闲，不愿见劳使。",
   "多谢致勤勤，未敢相唯唯。",
   "我因前献言，此事愚可料。",
   "乱热由静消，理繁在知要。",
   "君如冬月阳，奔走不必召。",
   "君如铜镜明，万物自可照。",
   "愿君许苍生，勿复高体调。",
   "相君不我言，顾我再三笑。",
   "行行及城户，黯黯余日晖。",
   "相君不我言，命我从此归。",
   "不省别时语，但省涕淋漓。",
   "觉来身体汗，坐卧心骨悲。",
   "闪闪灯背壁，胶胶鸡去埘。",
   "倦童颠倒寝，我泪纵横垂。",
   "泪垂啼不止，不止啼且声。",
   "啼声觉僮仆，僮仆撩乱惊。",
   "问我何所苦，问我何所思。",
   "我亦不能语，惨惨即路岐。",
   "前经新政县，今夕复明辰。",
   "寘寘满心气，不得说向人。",
   "奇哉赵明府，怪我眉不伸。",
   "云有北来僧，住此月与旬。",
   "自言辨贵骨，谓若识天真。",
   "谈游费閟景，何不与逡巡？",
   "僧来为予语，语及昔所知。",
   "自言有奇中，裴相未相时。",
   "读书灵山寺，住处接园篱。",
   "指言他日贵，晷刻似不移。",
   "我闻僧此语，不觉泪歔欷。",
   "因言前夕梦，无人一相谓。",
   "无乃裴相君，念我胸中气。",
   "遣师及此言，使我尽前事。",
   "僧云彼何亲，言下涕不已。",
   "我云知我深，不幸先我死。",
   "僧云裴相君，如君恩有几。",
   "我云滔滔众，好直者皆是。",
   "唯我与白生，感遇同所以。",
   "官学不同时，生小异乡里。",
   "拔我尘土中，使我名字美。",
   "美名何足多，深分从此始。",
   "吹嘘莫我先，顽陋不我鄙。",
   "往往裴相门，终年不曾履。",
   "相门多众流，多誉亦多毁。",
   "如闻风过尘，不动井中水。",
   "前时予掾荆，公在期复起。",
   "自从裴公无，吾道甘已矣。",
   "白生道亦孤，谗谤销骨髓。",
   "司马九江城，无人一言理。",
   "为师陈苦言，挥涕满十指。",
   "未死终报恩，师听此男子。"
  ],
  "title": "感梦"
 },
 {
  "id": 3690,
  "author": "元稹",
  "paragraphs": [
   "慈竹不外长，密比青瑶华。",
   "矛攒有森束，玉粒无蹉跎。",
   "纤粉妍腻质，细琼交翠柯。",
   "亭亭霄汉近，霭霭雨露多。",
   "冰碧寒夜耸，箫韶风昼罗。",
   "烟含胧胧影，月泛鳞鳞波。",
   "鸾凤一已顾，燕雀永不过。",
   "幽姿媚庭实，颢气爽天涯。",
   "峻节高转露，贞筠寒更佳。",
   "托身仙坛上，灵物神所呵。",
   "时与天籁合，日闻阳春歌。",
   "应怜孤生者，摧折成病疴。"
  ],
  "title": "和东川李相公慈竹十二韵"
 },
 {
  "id": 3691,
  "author": "元稹",
  "paragraphs": [
   "昔附赤霄羽，葳蕤游紫垣。",
   "鬬班香案上，奏语玉晨尊。",
   "戆直撩忌讳，科仪惩傲顽。",
   "自从真籍除，弃置勿复论。",
   "前时共游者，日夕黄金轩。",
   "请帝下巫觋，八荒求我魂。",
   "鸾凤屡鸣顾，燕雀尚篱藩。",
   "徒令霄汉外，往往尘念存。",
   "存念岂虚设，并投琼与璠。",
   "弹珠古所讶，此用何太敦。",
   "邹律寒气变，郑琴祥景奔。",
   "灵芝绕身出，左右光彩繁。",
   "碾玉无俗色，蘂珠非世言。",
   "重惭前日句，陋若莸并荪。",
   "腊月巴地雨，瘴江愁浪翻。",
   "因持骇鸡宝，一照浊水昏。"
  ],
  "title": "酬东川李相公十六韵"
 },
 {
  "id": 3692,
  "author": "元稹",
  "paragraphs": [
   "再拜捧兄赠，拜兄珍重言。",
   "我有平生志，临别将具论。",
   "十岁慕倜傥，爱白不爱昏。",
   "宁爱寒切烈，不爱旸温暾。",
   "二十走猎骑，三十游海门。",
   "憎兔跳趯趯，恶鹏黑翻翻。",
   "鳌钓气方壮，鹘拳心颇尊。",
   "下观鬇鬡辈，一扫冀不存。",
   "名冠壮士籍，功酬明主恩。",
   "不然合身弃，何况身上痕。",
   "金石有销烁，胏腑无寒温。",
   "分画久已定，波涛何足烦。",
   "尝希苏门啸，讵厌巴树猿。",
   "瘴水徒浩浩，浮云亦轩轩。",
   "长歌莫长欢，饮斛莫饮樽。",
   "生为醉乡客，死作达士魂。"
  ],
  "title": "酬独孤二十六送归通州"
 },
 {
  "id": 3693,
  "author": "元稹",
  "paragraphs": [
   "种花有颜色，异色即为妖。",
   "养鸟恶羽翮，剪翮不待高。",
   "非无剪伤者，物性难自逃。",
   "百足虽捷捷，商羊亦翘翘。",
   "伊余狷然质，谬入多士朝。",
   "任气有愎戆，容身寡朋曹。",
   "愚狂偶似直，静僻非敢骄。",
   "一为毫发忤，十载山川遥。",
   "烁铁不在火，割肌不在刀。",
   "险心露山岳，流语翻波涛。",
   "六尺安敢主，方寸自由调。",
   "神剑土不蚀，异布火不燋。",
   "虽无二物姿，庶欲效一毫。",
   "未能深蹙蹙，多谢相劳劳。",
   "去去我移马，迟迟君过桥。",
   "云势正横壑，江流初满槽。",
   "持此慰远道，此之为旧交。"
  ],
  "title": "酬刘猛见送"
 },
 {
  "id": 3694,
  "author": "元稹",
  "paragraphs": [
   "昔在京城心，今在吴楚末。",
   "千山道路险，万里音尘阔。",
   "天上参与商，地上胡与越。",
   "终天升沈异，满地网罗设。",
   "心有无眹环，肠有无绳结。",
   "有结解不开，有环寻不歇。",
   "山岳移可尽，江海塞可绝。",
   "离恨若空虚，穷年思不彻。",
   "生莫强相同，相同会相别。"
  ],
  "title": "酬乐天赴江州路上见寄三首 一"
 },
 {
  "id": 3695,
  "author": "元稹",
  "paragraphs": [
   "襄阳大堤绕，我向堤前住。",
   "烛随花艳来，骑送朝云去。",
   "万竿高庙竹，三月徐亭树。",
   "我昔忆君时，君今怀我处。",
   "有身有离别，无地无岐路。",
   "风尘同古今，人世劳新故。"
  ],
  "title": "酬乐天赴江州路上见寄三首 二"
 },
 {
  "id": 3696,
  "author": "元稹",
  "paragraphs": [
   "人亦有相爱，我尔殊众人。",
   "朝朝宁不食，日日愿见君。",
   "一日不得见，愁肠坐氛氲。",
   "如何远相失，各作万里云。",
   "云高风苦多，会合难遽因。",
   "天上犹有碍，何况地上身。"
  ],
  "title": "酬乐天赴江州路上见寄三首 三"
 },
 {
  "id": 3697,
  "author": "元稹",
  "paragraphs": [
   "庭有萧萧竹，门有阗阗骑。",
   "嚣静本殊途，因依偶同寄。",
   "亭亭乍干云，袅袅亦垂地。",
   "人有异我心，我无异人意。"
  ],
  "title": "邮竹"
 },
 {
  "id": 3698,
  "author": "元稹",
  "paragraphs": [
   "落月沈余影，阴渠流暗光。",
   "蚊声霭窗户，萤火绕屋梁。",
   "飞幌翠云薄，新荷清露香。",
   "不吟复不寐，竟夕池水傍。"
  ],
  "title": "落月"
 },
 {
  "id": 3699,
  "author": "元稹",
  "paragraphs": [
   "种藕百余根，高荷才四叶。",
   "飐闪碧云扇，团圆青玉叠。",
   "亭亭自擡举，鼎鼎难藏擪。",
   "不学著水荃，一生长怗怗。"
  ],
  "title": "高荷"
 },
 {
  "id": 3700,
  "author": "元稹",
  "paragraphs": [
   "鹭鸶鹭鸶何遽飞，鸦惊雀噪难久依。",
   "清江见底草堂在，一点白光终不归。"
  ],
  "title": "和裴校书鹭鸶飞"
 },
 {
  "id": 3701,
  "author": "元稹",
  "paragraphs": [
   "荷叶团圆茎削削，绿萍面上红衣落。",
   "满池明月思啼螀，高屋无人风张幕。"
  ],
  "title": "夜池"
 },
 {
  "id": 3702,
  "author": "元稹",
  "paragraphs": [
   "白发故人少，相逢意弥远。",
   "往事共销沈，前期各衰晚。",
   "昨来遇弥苦，已复云离𪩘。",
   "秋草古胶庠，寒沙废宫苑。",
   "知心岂忘鲍，咏怀难和阮。",
   "壮志日萧条，那能竞朝幰。"
  ],
  "title": "酬杨司业十二兄早秋述情见寄"
 },
 {
  "id": 3703,
  "author": "元稹",
  "paragraphs": [
   "使君一朝去，遗爱在人口。",
   "惠化境内春，才名天下首。",
   "为问龚黄辈，兼能作诗否。"
  ],
  "title": "代杭人作使君一朝去二首 一"
 },
 {
  "id": 3704,
  "author": "元稹",
  "paragraphs": [
   "使君一朝去，断肠如锉檗。",
   "无复见冰壶，唯应镂金石。",
   "自此一州人，生男尽名白。"
  ],
  "title": "代杭人作使君一朝去二首 二"
 },
 {
  "id": 3705,
  "author": "元稹",
  "paragraphs": [
   "年历复年历，卷尽悲且惜。",
   "历日何足悲，但悲年运易。",
   "年年岂无叹，此叹何唧唧。",
   "所叹别此年，永无长庆历。"
  ],
  "title": "长庆历"
 },
 {
  "id": 3706,
  "author": "元稹",
  "paragraphs": [
   "不改延洪祚，因成揖让朝。",
   "讴歌同戴启，遏密共思尧。",
   "雨露施恩广，梯航会葬遥。",
   "号弓那独切，曾感昔年招。"
  ],
  "title": "顺宗至德大圣大安孝皇帝挽歌词三首 一"
 },
 {
  "id": 3707,
  "author": "元稹",
  "paragraphs": [
   "前春文祖庙，大舜嗣尧登。",
   "及此逾年感，还因是月崩。",
   "寿缘追孝促，业在继明兴。",
   "俭诏同今古，山川绕灞陵。"
  ],
  "title": "顺宗至德大圣大安孝皇帝挽歌词三首 二"
 },
 {
  "id": 3708,
  "author": "元稹",
  "paragraphs": [
   "七月悲风起，凄凉万国人。",
   "羽仪经巷内，辒𨍇转城𬮱。",
   "暝色依陵早，秋声入辂新。",
   "自嗟同草木，不识永贞春。"
  ],
  "title": "顺宗至德大圣大安孝皇帝挽歌词三首 三"
 },
 {
  "id": 3709,
  "author": "元稹",
  "paragraphs": [
   "国付重离后，身随十圣仙。",
   "北辰移帝座，西日到虞泉。",
   "方丈言虚设，华胥事眇然。",
   "触鳞曾在宥，偏哭堕髯前。"
  ],
  "title": "宪宗章武孝皇帝挽歌词三首 一"
 },
 {
  "id": 3710,
  "author": "元稹",
  "paragraphs": [
   "天宝遗余事，元和盛圣功。",
   "二凶枭帐下，三叛斩都中。",
   "始服沙陁虏，方吞逻逤戎。",
   "狼星如要射，犹有鼎湖弓。"
  ],
  "title": "宪宗章武孝皇帝挽歌词三首 二"
 },
 {
  "id": 3711,
  "author": "元稹",
  "paragraphs": [
   "月落禁垣西，星攒晓仗齐。",
   "风传宫漏苦，云拂羽仪低。",
   "路隘车千两，桥危马万蹄。",
   "共嗟封石捡，不为报功泥。"
  ],
  "title": "宪宗章武孝皇帝挽歌词三首 三"
 },
 {
  "id": 3712,
  "author": "元稹",
  "paragraphs": [
   "燕姞贻天梦，梁王尽孝思。",
   "虽从魏诏葬，得用汉藩仪。",
   "曙月残光敛，寒箫度曲迟。",
   "平生奉恩地，哀挽欲何之。"
  ],
  "title": "恭王故太妃挽歌词二首 一"
 },
 {
  "id": 3713,
  "author": "元稹",
  "paragraphs": [
   "文卫罗新圹，仙娥掩暝山。",
   "雪云埋陇合，箫鼓望城还。",
   "寒树风难静，霜郊夜更闲。",
   "哀荣深孝嗣，仪表在河间。"
  ],
  "title": "恭王故太妃挽歌词二首 二"
 },
 {
  "id": 3714,
  "author": "元稹",
  "paragraphs": [
   "气敌三人杰，交深一纸书。",
   "我投冰莹眼，君报水怜鱼。",
   "髀股惟夸瘦，膏肓岂暇除。",
   "伤心死诸葛，忧道不忧余。"
  ],
  "title": "哭吕衡州六首 一"
 },
 {
  "id": 3715,
  "author": "元稹",
  "paragraphs": [
   "望有经纶钓，虔收宰相刀。",
   "江文驾风远，云貌接天高。",
   "国待球琳器，家藏虎豹韬。",
   "尽将千载宝，埋入五原蒿。"
  ],
  "title": "哭吕衡州六首 二"
 },
 {
  "id": 3716,
  "author": "元稹",
  "paragraphs": [
   "白马双旌队，青山八阵图。",
   "请缨期系虏，枕草誓捐躯。",
   "势激三千壮，年应四十无。",
   "遥闻不瞑目，非是不怜吴。"
  ],
  "title": "哭吕衡州六首 三"
 },
 {
  "id": 3717,
  "author": "元稹",
  "paragraphs": [
   "雕鹗生难敌，沉檀死更香。",
   "儿童喧巷市，羸老哭碑堂。",
   "雁起沙汀暗，云连海气黄。",
   "祝融峰上月，几照北人丧。"
  ],
  "title": "哭吕衡州六首 四"
 },
 {
  "id": 3718,
  "author": "元稹",
  "paragraphs": [
   "回雁峰前雁，春回尽却回。",
   "联行四人去，同葬一人来。",
   "铙吹临江返，城池隔雾开。",
   "满船深夜哭，风棹楚猿哀。"
  ],
  "title": "哭吕衡州六首 五"
 },
 {
  "id": 3719,
  "author": "元稹",
  "paragraphs": [
   "杜预春秋癖，扬雄著述精。",
   "在时兼不语，终古定归名。",
   "耒水波文细，湘江竹叶轻。",
   "平生思风月，潜寐若为情。"
  ],
  "title": "哭吕衡州六首 六"
 },
 {
  "id": 3720,
  "author": "元稹",
  "paragraphs": [
   "重吟前日他生句，岂料逾旬便隔生。",
   "会拟一来身塔下，无因共绕寺廊竹。",
   "紫毫飞札看犹湿，黄字新诗和未成。",
   "纵使得如羊叔子，不闻兼记旧交情。"
  ],
  "title": "僧如展及韦载同游碧涧寺各赋诗予落句云他生莫忘灵山座满壁人名后会稀展共吟他生之句因话释氏缘会所以莫不凄然久之不十日而展公长逝惊悼返覆则他生岂有兆耶其间展公仍赋黄字五十韵飞札相示予方属和未毕自此不复撰成徒以四韵为识"
 },
 {
  "id": 3721,
  "author": "元稹",
  "paragraphs": [
   "碧涧去年会，与师三两人。",
   "今来见题壁，师已是前身。",
   "芰叶迎僧夏，杨花度俗春。",
   "空将数行泪，洒遍塔中尘。"
  ],
  "title": "公安县远安寺水亭见展公题壁漂然泪流因书四韵"
 },
 {
  "id": 3722,
  "author": "元稹",
  "paragraphs": [
   "我昔孩提从我兄，我今衰白尔初成。",
   "分明寄取原头路，百世长须此路行。"
  ],
  "title": "寒食日毛空路示侄晦及从简"
 },
 {
  "id": 3723,
  "author": "元稹",
  "paragraphs": [
   "年年渐觉老人稀，欲别孙翁泪满衣。",
   "未死不知何处去，此身终向此原归。"
  ],
  "title": "别孙村老人"
 },
 {
  "id": 3724,
  "author": "元稹",
  "paragraphs": [
   "闲坊静曲同消日，泪草伤花不为春。",
   "遍问旧交零落尽，十人才有两三人。"
  ],
  "title": "和乐天刘家花"
 },
 {
  "id": 3725,
  "author": "元稹",
  "paragraphs": [
   "容州诗句在褒城，几度经过眼暂明。",
   "今日重看满衫泪，可怜名字已前生。"
  ],
  "title": "褒城驿二首 一"
 },
 {
  "id": 3726,
  "author": "元稹",
  "paragraphs": [
   "忆昔万株梨映竹，遇逢黄令醉残春。",
   "梨枯竹尽黄令死，今日再来衰病身。"
  ],
  "title": "褒城驿二首 二"
 },
 {
  "id": 3727,
  "author": "元稹",
  "paragraphs": [
   "君诗昨日到通州。",
   "万里知君一梦刘，闲坐思量小来事。",
   "秪应元是梦中游。"
  ],
  "title": "和乐天梦亡友刘太白同游二首 一"
 },
 {
  "id": 3728,
  "author": "元稹",
  "paragraphs": [
   "老来东郡复西州，行处生尘为丧刘。",
   "纵使刘君魂魄在，也应至死不同游。"
  ],
  "title": "和乐天梦亡友刘太白同游二首 二"
 },
 {
  "id": 3729,
  "author": "元稹",
  "paragraphs": [
   "死别重泉閟，生离万里赊。",
   "瘴侵新病骨，梦到故人家。",
   "遥泪陈根草，闲收落地花。",
   "庾公楼怅望，巴子国生涯。",
   "河任天然曲，江随峡势斜。",
   "与君皆直戆，须分老泥沙。"
  ],
  "title": "酬乐天见忆兼伤仲远"
 },
 {
  "id": 3730,
  "author": "元稹",
  "paragraphs": [
   "元伯来相葬，山涛誓抚孤。",
   "不知他日事，兼得似君无。"
  ],
  "title": "与乐天同葬杓直"
 },
 {
  "id": 3731,
  "author": "元稹",
  "paragraphs": [
   "感极都无梦，魂销转易惊。",
   "风帘半钩落，秋月满床明。",
   "怅望临阶坐，沈吟绕树行。",
   "孤琴在幽匣，时迸断弦声。"
  ],
  "title": "夜闲"
 },
 {
  "id": 3732,
  "author": "元稹",
  "paragraphs": [
   "纤干未盈把，高条才过眉。",
   "不禁风苦动，偏受露先萎。",
   "不分秋同尽，深嗟小便衰。",
   "伤心落残叶，犹识合昏期。"
  ],
  "title": "感小株夜合"
 },
 {
  "id": 3733,
  "author": "元稹",
  "paragraphs": [
   "积善坊中前度饮，谢家诸婢笑扶行。",
   "今宵还似当时醉，半夜觉来闻哭声。"
  ],
  "title": "醉醒"
 },
 {
  "id": 3734,
  "author": "元稹",
  "paragraphs": [
   "谢傅堂前音乐和，狗儿吹笛胆娘歌。",
   "花园欲盛千场饮，水阁初成百度过。",
   "醉摘樱桃投小玉，懒梳丛鬓舞曹婆。",
   "再来门馆唯相吊，风落秋池红叶多。"
  ],
  "title": "追昔游"
 },
 {
  "id": 3735,
  "author": "元稹",
  "paragraphs": [
   "朝从空屋里，骑马入空台。",
   "尽日推闲事，还归空屋来。",
   "月明穿暗隙，灯烬落残灰。",
   "更想咸阳道，魂车昨夜回。"
  ],
  "title": "空屋题"
 },
 {
  "id": 3736,
  "author": "元稹",
  "paragraphs": [
   "月是阴秋镜，寒为寂寞资。",
   "轻寒酒醒后，斜月枕前时。",
   "倚壁思闲事，回灯检旧诗。",
   "闻君亦同病，终夜远相悲。"
  ],
  "title": "初寒夜寄卢子蒙"
 },
 {
  "id": 3737,
  "author": "元稹",
  "paragraphs": [
   "十里抚柩别，一身骑马回。",
   "寒烟半堂影，烬火满庭灰。",
   "稚女凭人问，病夫空自哀。",
   "潘安寄新咏，仍是夜深来。"
  ],
  "title": "城外回谢子蒙见谕"
 },
 {
  "id": 3738,
  "author": "元稹",
  "paragraphs": [
   "抚稚君休感，无儿我不伤。",
   "片云离岫远，双燕念巢忙。",
   "大壑谁非水，华星各自光。",
   "但令长有酒，何必谢家庄。"
  ],
  "title": "谕子蒙"
 },
 {
  "id": 3739,
  "author": "元稹",
  "paragraphs": [
   "谢公最小偏怜女，嫁与黔娄百事乖。",
   "顾我无衣搜画箧，泥他沽酒拔金钗。",
   "野蔬充膳甘长藿，落叶添薪仰古槐。",
   "今日俸钱过十万，与君营奠复营斋。"
  ],
  "title": "遣悲怀三首 一"
 },
 {
  "id": 3740,
  "author": "元稹",
  "paragraphs": [
   "昔日戏言身后意，今朝皆到眼前来。",
   "衣裳已施行看尽，针线犹存未忍开。",
   "尚想旧情怜婢仆，也曾因梦送钱财。",
   "诚知此恨人人有，贫贱夫妻百事哀。"
  ],
  "title": "遣悲怀三首 二"
 },
 {
  "id": 3741,
  "author": "元稹",
  "paragraphs": [
   "闲坐悲君亦自悲，百年都是几多时。",
   "邓攸无子寻知命，潘岳悼亡犹费词。",
   "同穴窅冥何所望，他生缘会更难期。",
   "唯将终夜长开眼，报荅平生未展眉。"
  ],
  "title": "遣悲怀三首 三"
 },
 {
  "id": 3742,
  "author": "元稹",
  "paragraphs": [
   "内外都无隔，帷屏不复张。",
   "夜眠兼客坐，同在火炉床。"
  ],
  "title": "旅眠"
 },
 {
  "id": 3743,
  "author": "元稹",
  "paragraphs": [
   "忆昔岁除夜，见君花烛前。",
   "今宵祝文上，重叠叙新年。",
   "闲处低声哭，空堂背月眠。",
   "伤心小儿女，撩乱火堆边。"
  ],
  "title": "除夜"
 },
 {
  "id": 3744,
  "author": "元稹",
  "paragraphs": [
   "行吟坐叹知何极，影绝魂销动隔年。",
   "今夜商山馆中梦，分明同在后堂前。"
  ],
  "title": "感梦"
 },
 {
  "id": 3745,
  "author": "元稹",
  "paragraphs": [
   "良夕背灯坐，方成合衣寝。",
   "酒醉夜未阑，几回颠倒枕。"
  ],
  "title": "合衣寝"
 },
 {
  "id": 3746,
  "author": "元稹",
  "paragraphs": [
   "竹簟衬重茵，未忍都令卷。",
   "忆昨初来日，看君自施展。"
  ],
  "title": "竹簟"
 },
 {
  "id": 3747,
  "author": "元稹",
  "paragraphs": [
   "君弹乌夜啼，我传乐府解古题。",
   "良人在狱妻在闺，官家欲赦乌报妻。",
   "乌前再拜泪如雨，乌作哀声妻暗语。",
   "后人写出乌啼引，吴调哀弦声楚楚。",
   "四五年前作拾遗，谏书不密丞相知。",
   "谪官诏下吏驱遣，身作囚拘妻在远。",
   "归来相见泪如珠，唯说闲宵长拜乌。",
   "君来到舍是乌力，妆点乌盘邀女巫。",
   "今君为我千万弹，乌啼啄啄泪澜澜。",
   "感君此曲有深意，昨日乌啼桐叶坠。",
   "当时为我赛乌人，死葬咸阳原上地。"
  ],
  "title": "听庾及之弹乌夜啼引"
 },
 {
  "id": 3748,
  "author": "元稹",
  "paragraphs": [
   "梦上高高原，原上有深井。",
   "登高意枯渴，愿见深泉冷。",
   "裴回绕井顾，自照泉中影。",
   "沈浮落井瓶，井上无悬绠。",
   "念此瓶欲沈，荒忙为求请。",
   "遍入原上村，村空犬仍猛。",
   "还来绕井哭，哭声通复哽。",
   "哽噎梦忽惊，觉来房舍静。",
   "灯焰碧胧胧，泪光疑冏冏。",
   "钟声夜方半，坐卧心难整。",
   "忽忆咸阳原，荒田万余顷。",
   "土厚圹亦深，埋魂在深埂。",
   "埂深安可越，魂通有时逞。",
   "今宵泉下人，化作瓶相憬。",
   "感此涕汍澜，汍澜涕沾领。",
   "所伤觉梦间，便觉死生境。",
   "岂无同穴期，生期谅绵永。",
   "又恐前后魂，安能两知省。",
   "寻环意无极，坐见天将昞。",
   "吟此梦井诗，春朝好光景。"
  ],
  "title": "梦井"
 },
 {
  "id": 3749,
  "author": "元稹",
  "paragraphs": [
   "平生每相梦，不省两相知。",
   "况乃幽明隔，梦魂徒尔为。",
   "情知梦无益，非梦见何期。",
   "今夕亦何夕，梦君相见时。",
   "依稀旧妆服，晻淡昔容仪。",
   "不道间生死，但言将别离。",
   "分张碎针线，𫌇叠故幈帏。",
   "抚稚再三嘱，泪珠千万垂。",
   "嘱云唯此女，自叹总无儿。",
   "尚念娇且𫘤，未禁寒与饥。",
   "君复不憘事，奉身犹脱遗。",
   "况有官缚束，安能长顾私。",
   "他人生间别，婢仆多谩欺。",
   "君在或有托，出门当付谁。",
   "言罢泣幽噎，我亦涕淋漓。",
   "惊悲忽然寤，坐卧若狂痴。",
   "月影半床黑，虫声幽草移。",
   "心魂生次第，觉梦久自疑。",
   "寂默深想像，泪下如流澌。",
   "百年永已诀，一梦何太悲。",
   "悲君所娇女，弃置不我随。",
   "长安远于日，山川云间之。",
   "纵我生羽翼，网罗生絷维。",
   "今宵泪零落，半为生别滋。",
   "感君下泉魄，动我临川思。",
   "一水不可越，黄泉况无涯。",
   "此怀何由极，此梦何由追。",
   "坐见天欲曙，江风吟树枝。"
  ],
  "title": "江陵三梦 一"
 },
 {
  "id": 3750,
  "author": "元稹",
  "paragraphs": [
   "古原三丈穴，深葬一枝琼。",
   "崩剥山门坏，烟绵坟草生。",
   "久依荒陇坐，却望远村行。",
   "惊觉满床月，风波江上声。"
  ],
  "title": "江陵三梦 二"
 },
 {
  "id": 3751,
  "author": "元稹",
  "paragraphs": [
   "君骨久为土，我心长似灰。",
   "百年何处尽，三夜梦中来。",
   "逝水良已矣，行云安在哉？",
   "坐看朝日出，众鸟双裴回。"
  ],
  "title": "江陵三梦 三"
 },
 {
  "id": 3752,
  "author": "元稹",
  "paragraphs": [
   "逾年间生死，千里旷南北。",
   "家居无见期，况乃异乡国。",
   "破尽裁缝衣，忘收遗翰墨。",
   "独有缬纱帱，凭人远携得。",
   "施张合欢榻，展卷双鸳翼。",
   "已矣长空虚，依然旧颜色。",
   "裴回将就寝，徙倚情何极。",
   "昔透香田田，今无魂恻恻。",
   "隙穿斜月照，灯背空床黑。",
   "达理强开怀，梦啼还过臆。",
   "平生贫寡欢，夭枉劳苦忆。",
   "我亦距几时，胡为自摧逼。",
   "烛蛾焰中舞，茧蚕丛上织。",
   "燋烂各自求，他人顾何力。",
   "多离因苟合，恶影当务息。",
   "往事勿复言，将来幸前识。"
  ],
  "title": "张旧蚊帱"
 },
 {
  "id": 3753,
  "author": "元稹",
  "paragraphs": [
   "烬火孤星灭，残灯寸焰明。",
   "竹风吹面冷，檐雪坠阶声。",
   "寡鹤连天叫，寒雏彻夜惊。",
   "秪应张侍御，潜会我心情。"
  ],
  "title": "独夜伤怀赠呈张侍御"
 },
 {
  "id": 3754,
  "author": "元稹",
  "paragraphs": [
   "伤禽我是笼中鹤，沈剑君为泉下龙。",
   "重纩犹存孤枕在，春衫无复旧裁缝。"
  ],
  "title": "六年春遣怀八首 一"
 },
 {
  "id": 3755,
  "author": "元稹",
  "paragraphs": [
   "检得旧书三四纸，高低阔狭粗成行。",
   "自言并食寻高事，唯念山深驿路长。"
  ],
  "title": "六年春遣怀八首 二"
 },
 {
  "id": 3756,
  "author": "元稹",
  "paragraphs": [
   "公无渡河音响绝，已隔前春复去秋。",
   "今日闲窗拂尘土，残弦犹迸钿箜篌。"
  ],
  "title": "六年春遣怀八首 三"
 },
 {
  "id": 3757,
  "author": "元稹",
  "paragraphs": [
   "婢仆晒君余服用，娇痴稚女绕床行。",
   "玉梳钿朵香胶解，尽日风吹玳瑁筝。"
  ],
  "title": "六年春遣怀八首 四"
 },
 {
  "id": 3758,
  "author": "元稹",
  "paragraphs": [
   "伴客销愁长日饮，偶然乘兴便醺醺。",
   "怪来醒后傍人泣，醉里时时错问君。"
  ],
  "title": "六年春遣怀八首 五"
 },
 {
  "id": 3759,
  "author": "元稹",
  "paragraphs": [
   "我随楚泽波中梗，君作咸阳泉下泥。",
   "百事无心值寒食，身将稚女帐前啼。"
  ],
  "title": "六年春遣怀八首 六"
 },
 {
  "id": 3760,
  "author": "元稹",
  "paragraphs": [
   "童稚痴狂撩乱走，绣球花仗满堂前。",
   "病身一到𰬸帷下，还向临阶背日眠。"
  ],
  "title": "六年春遣怀八首 七"
 },
 {
  "id": 3761,
  "author": "元稹",
  "paragraphs": [
   "小于潘岳头先白，学取庄周泪莫多。",
   "止竟悲君须自省，川流前后各风波。"
  ],
  "title": "六年春遣怀八首 八"
 },
 {
  "id": 3762,
  "author": "元稹",
  "paragraphs": [
   "荀令香销潘簟空，悼亡诗满旧屏风。",
   "扶床小女君先识，应为些些似外翁。"
  ],
  "title": "荅友封见赠"
 },
 {
  "id": 3763,
  "author": "元稹",
  "paragraphs": [
   "烛暗船风独梦惊，梦君频问向南行。",
   "觉来不语到明坐，一夜洞庭湖水声。"
  ],
  "title": "梦成之"
 },
 {
  "id": 3764,
  "author": "元稹",
  "paragraphs": [
   "雨点轻沤风复惊，偶来何事去何情。",
   "浮生未到无生地，暂到人间又一生。"
  ],
  "title": "哭小女降真"
 },
 {
  "id": 3765,
  "author": "元稹",
  "paragraphs": [
   "秋天净绿月分明，何事巴猿不賸鸣。",
   "应是一声肠断去，不容啼到第三声。"
  ],
  "title": "哭女樊"
 },
 {
  "id": 3766,
  "author": "元稹",
  "paragraphs": [
   "逝者何由见，中人未达情。",
   "马无生角望，猿有断肠鸣。",
   "去伴投遐徼，来随梦险程。",
   "四年巴养育，万里硖回萦。",
   "病是他乡染，魂应远处惊。",
   "山魈邪乱逼，沙虱毒潜婴。",
   "母约看宁辨，余慵疗不精。",
   "欲寻方次第，俄值疾充盈。",
   "灯火徒相守，香花秪浪擎。",
   "莲初开月梵，蕣已落朝荣。",
   "魄散云将尽，形全玉尚莹。",
   "空垂两行血，深送一枝琼。",
   "秘祝休巫觋，安眠放使令。",
   "旧衣和箧施，残药满瓯倾。",
   "乳媪闲于社，医僧婗似酲。",
   "悯渠身觉賸，讶佛力难争。",
   "骑竹痴犹子，牵车小外甥。",
   "等长迷过影，遥戏误啼声。",
   "涴纸伤余画，扶床念试行。",
   "独留呵面镜，谁弄倚墙筝。",
   "忆昨工言语，怜初妙长成。",
   "撩风妒鹦舌，凌露触兰英。",
   "翠凤舆真女，红蕖捧化生。",
   "秪忧嫌五浊，终恐向三清。",
   "宿恶诸荤味，悬知众物名。",
   "环从枯树得，经认宝函盛。",
   "愠怒偏憎数，分张雅爱平。",
   "最怜贪栗妹，频救懒书兄。",
   "为占娇饶分，良多眷恋诚。",
   "别常回面泣，归定出门迎。",
   "解怪还家晚，长将远信呈。",
   "说人偷罪过，要我抱纵横。",
   "腾蹋游江舫，攀缘看乐棚。",
   "和蛮歌字拗，学妓舞腰轻。",
   "迢遰离荒服，提携到近京。",
   "未容夸伎俩，唯恨枉聪明。",
   "往绪心千结，新丝鬓百茎。",
   "暗窗风报晓，秋幌雨闻更。",
   "败槿萧疏馆，衰杨破坏城。",
   "此中临老泪，仍自哭孩婴。"
  ],
  "title": "哭女樊四十韵"
 },
 {
  "id": 3767,
  "author": "元稹",
  "paragraphs": [
   "维鹈受刺因吾过，得马生灾念尔冤。",
   "独在中庭倚闲树，乱蝉嘶噪欲黄昏。"
  ],
  "title": "哭子十首 一"
 },
 {
  "id": 3768,
  "author": "元稹",
  "paragraphs": [
   "才能辨别东西位，未解分明管带身。",
   "自食自眠犹未得，九重泉路托何人。"
  ],
  "title": "哭子十首 二"
 },
 {
  "id": 3769,
  "author": "元稹",
  "paragraphs": [
   "尔母溺情连夜哭，我身因事有时悲。",
   "钟声欲绝东方动，便是寻常上学时。"
  ],
  "title": "哭子十首 三"
 },
 {
  "id": 3770,
  "author": "元稹",
  "paragraphs": [
   "莲花上品生真界，兜率天中离世途。",
   "彼此业缘多障碍，不知还得见儿无。"
  ],
  "title": "哭子十首 四"
 },
 {
  "id": 3771,
  "author": "元稹",
  "paragraphs": [
   "节量棃栗愁生疾，教示诗书望早成。",
   "鞭扑校多怜校少，又缘遗恨哭三声。"
  ],
  "title": "哭子十首 五"
 },
 {
  "id": 3772,
  "author": "元稹",
  "paragraphs": [
   "深嗟尔更无兄弟，自叹予应绝子孙。",
   "寂寞讲堂基址在，何人车马入高门。"
  ],
  "title": "哭子十首 六"
 },
 {
  "id": 3773,
  "author": "元稹",
  "paragraphs": [
   "往年鬓已同潘岳，垂老年教作邓攸。",
   "烦恼数中除一事，自兹无复子孙忧。"
  ],
  "title": "哭子十首 七"
 },
 {
  "id": 3774,
  "author": "元稹",
  "paragraphs": [
   "长年苦境知何限，岂得因儿独丧明。",
   "消遣又来缘尔母，夜深和泪有经声。"
  ],
  "title": "哭子十首 八"
 },
 {
  "id": 3775,
  "author": "元稹",
  "paragraphs": [
   "乌生八子今无七，猿叫三声月正孤。",
   "寂寞空堂天欲曙，拂帘双燕引新雏。"
  ],
  "title": "哭子十首 九"
 },
 {
  "id": 3776,
  "author": "元稹",
  "paragraphs": [
   "频频子落长江水，夜夜巢边旧处栖。",
   "若是愁肠终不断，一年添得一声啼。"
  ],
  "title": "哭子十首 十"
 },
 {
  "id": 3777,
  "author": "元稹",
  "paragraphs": [
   "头白夫妻分无子，谁令兰梦感衰翁。",
   "三声啼妇卧床上，一寸断肠埋土中。",
   "蜩甲暗枯秋叶坠，燕雏新去夜巢空。",
   "情知此恨人皆有，应与暮年心不同。"
  ],
  "title": "感逝"
 },
 {
  "id": 3778,
  "author": "元稹",
  "paragraphs": [
   "十月辛勤一月悲，今朝相见泪淋漓。",
   "狂风落尽莫惆怅，犹胜因花压折枝。"
  ],
  "title": "妻满月日相唁"
 },
 {
  "id": 3779,
  "author": "元稹",
  "paragraphs": [
   "静习狂心尽，幽居道气添。",
   "神编启黄简，秘箓捧朱签。",
   "烂熳烟霞驻，优游岁序淹。",
   "登坛拥旄节，趋殿礼胡髯。",
   "醮起彤庭烛，香开白玉奁。",
   "结盟金剑重，斩魅宝刀铦。",
   "禹步星纲动，焚符灶鬼詹。",
   "冥搜呼直使，章奏役飞廉。",
   "仙籍聊凭检，浮名复为占。",
   "赤诚祈皓鹤，绿发代青缣。",
   "虚室常怀素，玄关屡引枮。",
   "貂蝉徒自宠，鸥鹭不相嫌。",
   "始悟身为患，唯欣禄未恬。",
   "龟龙恋淮海，鸡犬傍闾阎。",
   "松笠新偏翠，山峰远更尖。",
   "箫声吟茂竹，虹影逗虚檐。",
   "初日先通牖，轻飔每透帘。",
   "露盘朝滴滴，钩月夜纤纤。",
   "已得餐霞味，应嗤食蓼甜。",
   "工琴闲度昼，耽酒醉销炎。",
   "几案随宜设，诗书逐便拈。",
   "灌园多抱瓮，刈藿乍腰镰。",
   "野鸟终难絷，鹪鹩本易厌。",
   "风高云远逝，波骇鲤深潜。",
   "邸第过从隔，蓬壶梦寐瞻。",
   "所希颜颇练，谁恨突无黔。",
   "思拙惭圭璧，词烦杂米盐。",
   "谕锥言太小，求药意何谦。",
   "语默君休问，行藏我讵兼。",
   "狂歌终此曲，情尽口长箝。"
  ],
  "title": "开元观闲居酬吴士矩侍御三十韵"
 },
 {
  "id": 3780,
  "author": "元稹",
  "paragraphs": [
   "病与穷阴退，春从血气生。",
   "寒肤渐舒展，阳脉乍虚盈。",
   "就日临堦坐，扶床履地行。",
   "问人知面瘦，祝鸟愿身轻。",
   "风暖牵诗兴，时新变卖声。",
   "饥馋看药忌，闲闷点书名。",
   "旧雪依深竹，微和动早萌。",
   "推迁悲往事，疏数辨交情。",
   "琴待嵇中散，杯思阮步兵。",
   "世间除却病，何者不营营。"
  ],
  "title": "病减逢春期白二十二辛大不至十韵"
 },
 {
  "id": 3781,
  "author": "元稹",
  "paragraphs": [
   "少年曾痛饮，黄令苦飞觥。",
   "席上当时走，马前今日迎。",
   "依稀迷姓氏，积渐识平生。",
   "故友身皆远，他乡眼暂明。",
   "便邀连榻坐，兼共榜船行。",
   "酒思临风乱，霜棱埽地平。",
   "不堪深浅酌，贪怆古今情。",
   "逦迤七盘路，坡陁数丈城。",
   "花疑褒女笑，栈想武侯征。",
   "一种埋幽石，老闲千载名。"
  ],
  "title": "黄明府诗"
 },
 {
  "id": 3782,
  "author": "元稹",
  "paragraphs": [
   "昔冠诸生首，初因三道征。",
   "公卿碧墀会，名姓白麻称。",
   "日月光遥射，烟霄志渐弘。",
   "荣班联锦绣，谏纸赐笺藤。",
   "便欲呈肝胆，何言犯股肱。",
   "椎埋冲斗剑，消碎莹壶冰。",
   "赤县才分务，青骢已迥乘。",
   "因骑度海鹘，拟杀蔽天鹏。",
   "缚虎声空壮，连鳌力未胜。",
   "风翻波竟蹙，山压势逾崩。",
   "僇辱徒相困，苍黄性不能。",
   "酣歌离岘顶，负气入江陵。",
   "华表当蟾魄，高楼挂玉绳。",
   "角声悲掉荡，城影暗棱层。",
   "军幕威容盛，官曹礼数兢。",
   "心虽出云鹤，身尚触笼鹰。",
   "竦足良甘分，排衙苦未曾。",
   "通名参将校，抵掌见亲朋。",
   "喣沫求涓滴，沧波怯斗升。",
   "荒居邻鬼魅，羸马步殑㱥。",
   "白草堂檐短，黄梅雨气蒸。",
   "沾黏经汗席，飐闪尽油灯。",
   "夜怯餐肤蚋，朝烦拂面蝇。",
   "过从愁厌贱，专静畏猜仍。",
   "旅寓谁堪托，官联自可凭。",
   "甲科崔并骛，柱史李齐升。",
   "共展排空翼，俱遭激远矰。",
   "他乡元易感，同病转相矜。",
   "投分多然诺，忘言少爱憎。",
   "誓将探胏腑，耻更辨淄渑。",
   "会宿形骸远，论交意气增。",
   "一心吞渤澥，戮力拔嵩恒。",
   "语到磨圭角，疑消破弩症。",
   "吹嘘期指掌，患难许檐簦。",
   "铩翮鸾栖棘，藏锋箭在弸。",
   "雪中方睹桂，木上莫施罾。",
   "且泛夤沿水，兼过被病僧。",
   "有时鞭款段，尽日醉儚僜。",
   "蹑屐看秧稻，敲船和采菱。",
   "叉鱼江火合，唤客谷神应。",
   "啸傲虽开口，幽忧复满膺。",
   "望云鳍拨剌，透匣色腾凌。",
   "每想潢池寇，犹稽赤族惩。",
   "夔龙劳算画，貔虎带威棱。",
   "逐鸟忠潜奋，悬旌意远凝。",
   "弢弓思彻札，绊骥闷牵緪。",
   "运甓调辛苦，闻鸡屡寝兴。",
   "闲随人兀兀，梦听鼓鼟鼟。",
   "班笔行看掷，黄陂莫漫澄。",
   "骐𬴊高阁上，须及壮时登。"
  ],
  "title": "纪怀赠李六户曹崔二十功曹五十韵"
 },
 {
  "id": 3783,
  "author": "元稹",
  "paragraphs": [
   "忆昔凤翔城，龆年是事荣。",
   "理家烦伯舅，相宅尽吾兄。",
   "诗律蒙亲授，朋游忝自迎。",
   "题头筠管缦，教射角弓骍。",
   "矮马𫘞鬃䪜，牦牛兽面缨。",
   "对谈依赳赳，送客步盈盈。",
   "米椀诸贤让，蠡杯大户倾。",
   "一船席外语，三榼拍心精。",
   "传盏加分数，横波掷目成。",
   "华奴歌淅淅，媚子舞卿卿。",
   "鬬设狂为好，谁忧饮败名。",
   "屠过隐朱亥，楼梦古秦嬴。",
   "环坐唯便草，投盘暂废觥。",
   "春郊才烂熳，夕鼓已砰轰。",
   "荏苒移灰琯，喧阗倦塞兵。",
   "糟浆闻渐足，书剑讶无成。",
   "抵璧惭虚弃，弹珠觉用轻。",
   "遂笼云际鹤，来狎谷中莺。",
   "学问攻方苦，篇章兴太清。",
   "囊疏萤易透，锥钝股多坑。",
   "笔阵戈矛合，文房栋桷撑。",
   "豆萁才敏俊，羽猎正峥嵘。",
   "岐下寻时别，京师触处行。",
   "醉眠街北庙，闲绕宅南营。",
   "柳爱凌寒软，梅怜上番惊。",
   "观松青黛笠，栏药紫霞英。",
   "尽日听僧讲，通宵咏月明。",
   "正耽幽趣乐，旋被宦途萦。",
   "吏晋资材枉，留秦岁序更。",
   "我髯黳数寸，君发白千茎。",
   "芸阁怀铅暇，姑峰带雪晴。",
   "何由身倚玉，空睹翰飞琼。",
   "世道难于剑，谗言巧似笙。",
   "但憎心可转，不解跽如擎。",
   "始效神羊触，俄随旅雁征。",
   "孤芳安可驻，五鼎几时烹。",
   "潦倒沉泥滓，欹危践矫衡。",
   "登楼王粲望，落帽孟嘉情。",
   "巫峡连天水，章台塞路荆。",
   "雨摧渔火焰，风引竹枝声。",
   "分作屯之蹇，那知困亦亨。",
   "官曹三语掾，国器万寻桢。",
   "逸杰雄姿迥，皇王雅论评。",
   "蕙依潜可习，云合定谁令。",
   "原燎逢冰井，鸿流值木罂。",
   "智囊推有在，勇爵敢徒争。",
   "迅拔看鹏举，高音侍鹤鸣。",
   "所期人拭目，焉肯自佯盲。",
   "铅钝丁宁淬，芜荒展转耕。",
   "穷通须豹变，撄搏笑狼狞。",
   "愧捧芝兰赠，还披胏腑呈。",
   "此生如未死，未拟变平生。"
  ],
  "title": "答姨兄胡灵之见寄五十韵"
 },
 {
  "id": 3784,
  "author": "元稹",
  "paragraphs": [
   "奋迅君何晚，羁离我讵俦。",
   "鹤笼闲警露，鹰缚闷牵鞲。",
   "蓬阁深沈省，荆门远慢州。",
   "课书同吏职，旅宦各乡愁。",
   "白日伤心过，沧江满眼流。",
   "嘶风悲代马，喘月伴吴牛。",
   "枯涸方穷辙，生涯不系舟。",
   "猿啼三峡雨，蝉报两京秋。",
   "珠玉惭新赠，芝兰忝旧游。",
   "他年问狂客，须向老农求。"
  ],
  "title": "酬许五康佐"
 },
 {
  "id": 3785,
  "author": "元稹",
  "paragraphs": [
   "汉法戎施幕，秦官郡置监。",
   "萧何归旧印，鲍永授新衔。",
   "币聘虽盈箧，泥章未破缄。",
   "蛛悬丝缭绕，鹊报语𧮪諵。",
   "再砺神羊角，重开宪简函。",
   "鞶缨骢赳赳，緌珮绣縿縿。",
   "逸翮怜鸿翥，离心觉刃劖。",
   "联游亏片玉，洞照失明鉴。",
   "遥想车登岭，那无泪满衫。",
   "茅蒸连蟒气，衣渍度梅黬。",
   "象鬬缘谿竹，猿鸣带雨杉。",
   "飓风狂浩浩，韶石峻崭崭。",
   "宿浦宜深泊，祈泷在至𫍯。",
   "瘴江乘早度，毒草莫亲芟。",
   "试蛊看银黑，排腥贵食咸。",
   "菌须虫已蠹，菓重鸟先鹐。",
   "冰莹怀贪水，霜清顾痛岩。",
   "珠玑当尽掷，薏苡讵能谗。",
   "荆俗欺王粲，吾生问季咸。",
   "远书多不达，勤为枉攕攕。"
  ],
  "title": "送崔侍御之岭南二十韵"
 },
 {
  "id": 3786,
  "author": "元稹",
  "paragraphs": [
   "鸣局宁虚日，闲窗任废时。",
   "琴书甘尽弃，园井讵能窥。",
   "运石疑填海，争筹忆坐帷。",
   "赤心方苦鬬，红烛已先施。",
   "蛇势萦山合，鸿联度岭迟。",
   "堂堂排直阵，衮衮逼羸师。",
   "悬劫偏深猛，回征特险巇。",
   "旁攻百道进，死战万般为。",
   "异日玄黄队，今宵黑白棋。",
   "斫营看迥点，对垒重相持。",
   "善败虽称怯，骄盈最易欺。",
   "狼牙当必碎，虎口祸难移。",
   "乘胜同三捷，扶颠望一词。",
   "希因送目便，敢恃指纵奇。",
   "退引防边策，雄吟斩将诗。",
   "眠床都浪置，通夕共忘疲。",
   "晓雉风传角，寒藂雪压枝。",
   "繁星收玉版，残月耀冰池。",
   "僧请闻钟粥，宾催下药卮。",
   "兽炎余炭在，蜡泪短光衰。",
   "俛仰嗟陈迹，殷勤卜后期。",
   "公私牵去住，车马各支离。",
   "分作终身癖，兼从是事隳。",
   "此中无限兴，唯怕俗人知。"
  ],
  "title": "酬段丞与诸棋流会宿弊居见赠二十四韵"
 },
 {
  "id": 3787,
  "author": "元稹",
  "paragraphs": [
   "鸥鹭元相得，杯觞每共传。",
   "芳游春烂熳，晴望月团圆。",
   "调笑风流剧，论文属对全。",
   "赏花珠并缀，看雪璧常连。",
   "竹寺荒唯好，松斋小更怜。",
   "潜投孟公辖，狂乞莫愁钱。",
   "尘土抛书卷，枪筹弄酒权。",
   "令夸齐箭道，力鬬抹弓弦。",
   "但喜添樽满，谁忧乏桂然。",
   "渐轻身外役，浑证饮中禅。",
   "及我辞云陛，逢君仕圃田。",
   "音徽千里断，魂梦两情偏。",
   "足听猿啼雨，深藏马腹鞭。",
   "官醪半清浊，夷馔杂腥膻。",
   "顾影无依倚，甘心守静专。",
   "那知暮江上，俱会落英前。",
   "款曲生平在，悲凉岁序迁。",
   "鹤方同北渚，鸿又过南天。",
   "丽句惭虚掷，沈机懒强牵。",
   "粗酬珍重意，工拙定相悬。"
  ],
  "title": "酬窦校书二十韵"
 },
 {
  "id": 3788,
  "author": "元稹",
  "paragraphs": [
   "楚塞分形势，羊公压大邦。",
   "因依多士子，参画尽敦厖。",
   "岳璧闲相对，荀龙自有双。",
   "共将船载酒，同泛月临江。",
   "远树悬金镜，深潭倒玉幢。",
   "委波添净练，洞照灭凝釭。",
   "阗咽沙头市，㻏珑竹岸窗。",
   "巴童唱巫峡，海客话神泷。",
   "已困连飞盏，犹催未倒缸。",
   "饮荒情烂熳，风棹乐峥𪭢。",
   "胜事他年忆，愁心此夜降。",
   "知君皆逸韵，须为应莛撞。"
  ],
  "title": "泛江玩月十二韵"
 },
 {
  "id": 3789,
  "author": "元稹",
  "paragraphs": [
   "濩落因寒甚，沈阴与病偕。",
   "药囊堆小案，书卷塞空斋。",
   "胀腹看成鼓，羸形渐比柴。",
   "道情忧易适，温瘴气难排。",
   "治尰扶轻杖，开门立静街。",
   "耳鸣疑暮角，眼暗助昏霾。",
   "野竹连荒草，平陂接断崖。",
   "坐隅甘对𫛳，当路恐遭豺。",
   "蛇蛊迷弓影，雕翎落箭靫。",
   "晚篱喧鬬雀，残菊半枯荄。",
   "怅望悲回雁，依迟傍古槐。",
   "一生长苦节，三省讵行怪。",
   "奔北翻成勇，司南却是呙。",
   "穹苍真漠漠，风雨漫喈喈。",
   "彼美犹谿女，其谁占馆娃。",
   "诚知通有日，太极浩无涯。",
   "布卦求无妄，祈天愿孔皆。",
   "藏衰谋计拙，地僻往还乖。",
   "况羡莲花侣，方欣绮席谐。",
   "钿车迎妓乐，银翰屈朋侪。",
   "白纻颦歌黛，同蹄坠舞钗。",
   "纤身霞出海，艳脸月临淮。",
   "筹箸随宜放，投盘止罚啀。",
   "红娘留醉打，觥使及醒差。",
   "顾我潜孤愤，何人想独怀。",
   "夜灯然檞叶，冻雪堕塼堦。",
   "坏壁虚缸倚，深炉小火埋。",
   "鼠骄衔笔砚，被冷束筋骸。",
   "毕竟图斟酌，先须遣疠痎。",
   "枪旗如在手，那复敢崴㠢。"
  ],
  "title": "痁卧闻幕中诸公征乐会饮因有戏呈三十韵"
 },
 {
  "id": 3790,
  "author": "元稹",
  "paragraphs": [
   "风波千里别，书信二年稀。",
   "乍见悲兼喜，犹惊是与非。",
   "身名判作梦，杯盏莫相违。",
   "草馆同床宿，沙头待月归。",
   "春深乡路远，老去宦情微。",
   "魏阙何由到，荆州且共依。",
   "人欺翻省事，官冷易藏威。",
   "但拟驯鸥鸟，无因用弩机。",
   "开张图卷轴，颠倒醉衫衣。",
   "莼菜银丝嫩，鲈鱼雪片肥。",
   "怜君诗似涌，赠我笔如飞。",
   "会遣诸伶唱，篇篇入禁闱。"
  ],
  "title": "酬友封话旧叙怀十二韵"
 },
 {
  "id": 3791,
  "author": "元稹",
  "paragraphs": [
   "去去莫凄凄，余杭接会稽。",
   "松门天竺寺，花洞若耶溪。",
   "浣渚逢新艳，兰亭识旧题。",
   "山经秦帝望，垒辨越王栖。",
   "江树春常早，城楼月易低。",
   "镜呈湖面出，云叠海潮齐。",
   "章甫官人戴，莼丝姹女提。",
   "长干迎客闹，小市隔烟迷。",
   "纸乱红蓝压，瓯凝碧玉泥。",
   "荆南无抵物，来日为侬携。"
  ],
  "title": "送王协律游杭越十韵"
 },
 {
  "id": 3792,
  "author": "元稹",
  "paragraphs": [
   "风水荆门阔，文章蜀地豪。",
   "眼青宾礼重，眉白众情高。",
   "思勇曾吞笔，投虚惯用刀。",
   "词锋倚天剑，学海驾云涛。",
   "南郡传纱帐，东方让锦袍。",
   "旋吟新乐府，便续古离骚。",
   "雪岸犹封草，春江欲满槽。",
   "饯筵君置醴，随俗我𫗦糟。",
   "莫叹巴三峡，休惊鬓二毛。",
   "流年等头过，人世各劳劳。"
  ],
  "title": "送东川马逢侍御使回十韵"
 },
 {
  "id": 3793,
  "author": "元稹",
  "paragraphs": [
   "偶有冲天气，都无处世才。",
   "未容荣路稳，先蹋祸机开。",
   "分久沉荆掾，惭经厕柏台。",
   "理推愁易惑，乡思病难裁。",
   "夜伴吴牛喘，春惊朔雁回。",
   "北人肠断送，西日眼穿颓。",
   "唯望魂归去，那知诏下来。",
   "涸鱼千丈水，僵燕一声雷。",
   "幽匣提清镜，衰颜拂故埃。",
   "梦云期紫阁，厌雨别黄梅。",
   "亲戚迎时到，班行见处陪。",
   "文工犹畏忌，朝士绝嫌猜。",
   "新识蓬山杰，深交翰苑材。",
   "连投珠作贯，独和玉成堆。",
   "剧敌徒相轧，羸师亦自媒。",
   "磨砻刮骨刃，翻掷委心灰。",
   "恐被神明哭，忧为造化灾。",
   "私调破叶箭，定饮搴旗杯。",
   "金宝潜砂砾，芝兰似草莱。",
   "凭君毫发鉴，莫遣翳莓苔。"
  ],
  "title": "酬卢秘书"
 },
 {
  "id": 3794,
  "author": "元稹",
  "paragraphs": [
   "喜闻韩古调，兼爱近诗篇。",
   "玉磬声声彻，金铃个个圆。",
   "高疏明月下，细腻早春前。",
   "花态繁于绮，闺情软似绵。",
   "轻新便妓唱，凝妙入僧禅。",
   "欲得人人伏，能教面面全。",
   "延之苦拘检，摩诘好因缘。",
   "七字排居敬，千词敌乐天。",
   "殷勤闲太祝，好去老通川。",
   "莫漫裁章句，须饶紫禁仙。"
  ],
  "title": "见人咏韩舍人新律诗因有戏赠"
 },
 {
  "id": 3795,
  "author": "元稹",
  "paragraphs": [
   "帝下赤霄符，搜求造化炉。",
   "中台归内座，太一直南都。",
   "黄霸乘轺入，王尊叱驭趋。",
   "万人东道送，六纛北风驱。",
   "栈阁才倾盖，关门已合𦈡。",
   "贯鱼行逦迤，交马语踟蹰。",
   "去速熊罴兆，来驰虎豹夫。",
   "昔怜三易地，今讶两分途。",
   "别路环山雪，离章运寸珠。",
   "锋铓断犀兕，波浪没蓬壶。",
   "区宇声虽动，淮河孽末诛。",
   "将军遥策画，师氏密𬣙谟。",
   "汉上坛仍筑，褒西阵再图。",
   "公方先二虏，何暇进愚儒。"
  ],
  "title": "奉和权相公行次临阙驿逢仆射相公归朝俄顷分途因以奉赠诗十四韵"
 },
 {
  "id": 3796,
  "author": "元稹",
  "paragraphs": [
   "我病方吟越，君行已过湖。",
   "去应缘直道，哭不为穷途。",
   "亚竹寒惊牖，空堂夜向隅。",
   "暗魂思背烛，危梦怯乘桴。",
   "坐痛筋骸憯，旁嗟物候殊。",
   "雨蒸虫沸渭，浪涌怪睢盱。",
   "索绠飘蚊蚋，蓬麻甃舳舻。",
   "短檐苫稻草，微俸封渔租。",
   "泥浦喧捞蛤，荒郊险鬬䝙。",
   "鲸吞近溟涨，猿闹接黔巫。",
   "芒𪨗泅牛妇，丫头荡桨夫。",
   "酢醅荷裹卖，醨酒水淋沽。",
   "舞态翻鸜鹆，歌词咽鹧鸪。",
   "夷音啼似笑，蛮语谜相呼。",
   "江郭船添店，山城木竖郛。",
   "吠声沙市犬，争食墓林乌。",
   "犷俗诚堪惮，妖神甚可虞。",
   "欲令仁渐及，已被疟潜图。",
   "膳减思调鼎，行稀恐蠹枢。",
   "杂莼多剖鳝，和黍半蒸菰。",
   "绿粽新菱实，金丸小木奴。",
   "芋羹真𫏐淡，䶉炙漫涂苏。",
   "炰鳖那胜羜，烹𩾁只似鲈。",
   "楚风轻似蜀，巴地湿如吴。",
   "气浊星难见，州斜日易晡。",
   "通宵但云雾，未酉即桑榆。",
   "瘴窟蛇休蛰，炎溪暑不徂。",
   "伥魂阴叫啸，𫛳貌昼踟蹰。",
   "乡里家藏蛊，官曹世乏儒。",
   "敛缗偷印信，传箭作符𦈡。",
   "椎髻抛巾帼，镩刀代辘轳。",
   "当心鞙铜鼓，背弝射桑弧。",
   "岂复民甿料，须将鸟兽驱。",
   "是非浑并漆，词讼敢研朱。",
   "陋室鸮窥伺，衰形蟒觊觎。",
   "鬓毛霜点合，襟泪血痕濡。",
   "倍忆京华伴，偏忘我尔躯。",
   "谪居今共远，荣路昔同趋。",
   "科试铨衡局，衙参典校厨。",
   "月中分桂树，天上识昌蒲。",
   "应召逢鸿泽，陪游值赐酺。",
   "心唯撞卫磬，耳不乱齐竽。",
   "海岱词锋截，皇王笔阵驱。",
   "疾奔凌騕袅，高唱轧吴歈。",
   "点检张仪舌，提携傅说图。",
   "摆囊看利颕，开颔出明珠。",
   "并取千人特，皆非十上徒。",
   "白麻云色腻，墨诏电光麤。",
   "众口贪归美，何颜敢妒姝。",
   "秦台纳红旭，酆匣洗黄垆。",
   "谏猎宁规避，弹豪讵嗫嚅。",
   "胏肝憎巧曲，蹊径绝萦迂。",
   "誓遣朝纲振，忠饶翰苑输。",
   "骥调方汗血，蝇点忽成卢。",
   "遂谪栖遑掾，还飞送别盂。",
   "痛嗟亲爱隔，颠望友朋扶。",
   "狸病翻随鼠，骢羸返作驹。",
   "物情良徇俗，时论太诬吾。",
   "瓶罄罍偏耻，松摧柏自枯。",
   "虎虽遭陷阱，龙不怕泥涂。",
   "重喜登贤苑，方欣佐伍符。",
   "判身入矛戟，轻敌比锱铢。",
   "驿骑来千里，天书下九衢。",
   "因教罢飞檄，便许到皇都。",
   "舟败罂浮汉，骖疲杖过邘。",
   "邮亭一萧索，烽候各崎岖。",
   "馈饷人推辂，谁何吏执殳。",
   "拔家逃力役，连鏁责逋诛。",
   "防戍兄兼弟，收田妇与姑。",
   "缣缃工女竭，青紫使臣纡。",
   "望国参云树，归家满地芜。",
   "破窗尘𡋯𡋯，幽院鸟呜呜。",
   "祖竹藂新笋，孙枝压旧梧。",
   "晚花狂蛱蝶，残蒂宿茱萸。",
   "始悟摧林秀，因衔避缴芦。",
   "文房长遣闭，经肆未曾铺。",
   "鹓鹭方求侣，鸱鸢已吓雏。",
   "征还何郑重，斥去亦须臾。",
   "迢递投遐徼，苍黄出奧区。",
   "通川诚有咎，湓口定无辜。",
   "利器从头匣，刚肠到底刳。",
   "薰莸任盛贮，稊稗莫超逾。",
   "公干经时卧，钟仪几岁拘。",
   "光阴流似水，蒸瘴热于𬬻。",
   "薄命知然也，深交有矣夫。",
   "救焚期骨肉，投分刻肌肤。",
   "二妙驰轩陛，三英咏袴襦。",
   "李多嘲蝘蜓，窦数集蜘蛛。",
   "数子皆奇货，唯予独朽株。",
   "邯郸笑匍匐，燕蒯受揶揄。",
   "懒学三闾愤，甘齐百里愚。",
   "耽眠稀醒素，凭醉少嗟吁。",
   "学问徒为尔，书题尽已于。",
   "别犹多梦寐，情尚感凋枯。",
   "近喜司戎健，寻伤掌诰徂。",
   "士元名位屈，伯道子孙无。",
   "旧好飞琼翰，新诗灌玉壶。",
   "几催闲处泣，终作苦中娱。",
   "廉蔺声相让，燕秦势岂俱。",
   "此篇应绝倒，休漫捋髭须。"
  ],
  "title": "酬乐天东南行诗一百韵"
 },
 {
  "id": 3797,
  "author": "元稹",
  "paragraphs": [
   "我自离乡久，君那度岭频。",
   "一杯魂惨淡，万里路艰辛。",
   "江馆连沙市，泷船泊水滨。",
   "骑田回北顾，铜柱指南邻。",
   "大壑浮三岛，周天过五均。",
   "波心涌楼阁，规外布星辰。",
   "狒狒穿筒格，猩猩置屐驯。",
   "贡兼蛟女绢，俗重语儿巾。",
   "舶主腰藏宝，黄家砦起尘。",
   "歌钟排象背，炊爨上鱼身。",
   "电白雷山接，旗红贼舰新。",
   "岛夷徐市种，庙觋赵佗神。",
   "鸢跕方知瘴，蛇苏不待春。",
   "曙潮云斩斩，夜海火燐燐。",
   "冠冕中华客，梯航异域臣。",
   "果然皮胜锦，吉了舌如人。",
   "风黖秋茅叶，烟埋晓月轮。",
   "定应玄发变，焉用翠毛珍。",
   "句漏沙须买，贪泉货莫亲。",
   "能传稚川术，何患隐之贫。"
  ],
  "title": "和乐天送客游岭南二十韵"
 },
 {
  "id": 3798,
  "author": "元稹",
  "paragraphs": [
   "郑驿骑翩翩，丘门子弟贤。",
   "文翁开学日，正礼骋途年。",
   "骏骨黄金买，英髦绛帐延。",
   "趋风皆蹀足，侍坐各差肩。",
   "解榻招徐穉，登楼引仲宣。",
   "凤攒题字扇，鱼落讲经筵。",
   "盛气河包济，贞姿岳柱天。",
   "皋夔当五百，邹鲁重三千。",
   "科斗翻腾取，关雎教授先。",
   "篆垂朝露滴，诗缀夜珠联。",
   "逸礼多心匠，焚书旧口传。",
   "陈遵修尺牍，阮瑀让飞笺。",
   "中的颜初启，抽毫踵未旋。",
   "森罗万木合，属对百花全。",
   "词海跳波涌，文星拂坐悬。",
   "戴冯遥避席，祖逖后施鞭。",
   "西蜀凌云赋，东阳咏月篇。",
   "劲芟鳌足断，精贯虱心穿。",
   "浩汗神弥王，鹞飏兴欲仙。",
   "冰壶通皓雪，绮树眇晴烟。",
   "驱驾雷霆走，铺陈锦绣鲜。",
   "情机登穾奥，流韵溢山川。",
   "墨客膺潜服，谈宾膝误前。",
   "张鳞定摧败，折角反矜怜。",
   "句句推琼玉，声声播管弦。",
   "纤新撩造化，澒洞斡陶甄。",
   "卫磬琤鍧极，齐竽僭滥偏。",
   "空虚惭炙輠，点窜许怀铅。",
   "惫色秋来草，哀吟雨后蝉。",
   "自伤魂惨沮，何暇思幽玄。",
   "喜到樽罍侧，愁亲几案边。",
   "菁华知竭矣，胏腑尚求旃。",
   "抵滞浑成醉，徘徊转慕膻。",
   "老叹才渐少，闲苦病相煎。",
   "瓦砾难追琢，刍荛分弃捐。",
   "漫劳成恳恳，那得美娟娟。",
   "拙劣仍非速，迂愚且异专。",
   "移时停笔砚，挥景乏戈鋋。",
   "仪舌忻犹在，舒帷誓不褰。",
   "会将连献楚，深耻谬游燕。",
   "蒲有临书叶，韦充读易编。",
   "沙须披见宝，经拟带耕田。",
   "入雾长期闰，持朱本望研。",
   "轮辕呈曲直，凿枘取方圆。",
   "呼吸宁徒尔，沾濡岂浪然。",
   "过箫资响亮，随水涨沦涟。",
   "惜日看圭短，偷光恨壁坚。",
   "勤勤雕朽木，细细导蒙泉。",
   "传癖今应甚，头风昨已痊。",
   "丹青公旧物，一为变蚩妍。"
  ],
  "title": "献荥阳公诗五十韵"
 },
 {
  "id": 3799,
  "author": "元稹",
  "paragraphs": [
   "忽见君新句，君吟我旧篇。",
   "见当巴徼外，吟在楚江前。",
   "思鄙宁通律，声清遂扣玄。",
   "三都时觉重，一顾世称妍。",
   "排韵曾遥荅，分题几共联。",
   "昔凭银翰写，今赖玉音宣。",
   "布鼓随椎响，坯泥仰匠圆。",
   "铃因风断续，珠与调牵绵。",
   "阮籍惊长啸，商陵怨别弦。",
   "猿羞啼月峡，鹤让警秋天。",
   "志士潜兴感，高僧暂废禅。",
   "兴飘沧海动，气合碧云连。",
   "点缀工微者，吹嘘势特然。",
   "休文徒倚槛，彦伯浪回船。",
   "伎乐当筵唱，儿童满巷传。",
   "改张思妇锦，腾跃贾人笺。",
   "魏拙虚教出，曹风敢望痊。",
   "定遭才子笑，恐赚学生癫。",
   "裁什情何厚，飞书信不专。",
   "隼猜鸿蓄缩，虎横犬迍邅。",
   "水墨看虽久，琼瑶喜尚全。",
   "才从鱼里得，便向市头悬。",
   "夜置堂东序，朝铺座右边。",
   "手寻韦欲绝，泪滴纸浑穿。",
   "甘蔗销残醉，醍醐醒早眠。",
   "深藏那遽灭，同咏苦无缘。",
   "雅羡诗能圣，终嗟药未仙。",
   "五千诚远道，四十已中年。",
   "暗魄多相梦，衰容每自怜。",
   "卒章还恸哭，蚊蚋溢山川。"
  ],
  "title": "酬乐天江楼夜吟稹诗因成三十韵"
 },
 {
  "id": 3800,
  "author": "元稹",
  "paragraphs": [
   "雁思欲回宾，风声乍变新。",
   "各携红粉伎，俱伴紫垣人。",
   "水面波疑縠，山腰虹似巾。",
   "柳条黄大带，茭葑绿文茵。",
   "雪尽才通屐，汀寒未有苹。",
   "向阳偏晒羽，依岸小游鳞。",
   "浦屿崎岖到，林园次第巡。",
   "墨池怜嗜学，丹井羡登真。",
   "雅叹游方盛，聊非意所亲。",
   "白头辞北阙，沧海是东邻。",
   "问俗烦江界，搜畋想渭津。",
   "故交音讯少，归梦往来频。",
   "独喜同门旧，皆为列郡臣。",
   "三刀连地轴，一苇碍车轮。",
   "尚阻青天雾，空瞻白玉尘。",
   "龙因雕字识，犬为送书驯。",
   "胜事无穷境，流年有限身。",
   "懒将闲气力，争鬬野塘春。"
  ],
  "title": "酬乐天早春闲游西湖颇多野趣恨不得与微之同赏因思在越官重事殷镜湖之游或恐未暇因成十八韵见寄乐天前篇到时适会予亦宴镜湖南亭因述目前所睹以成酬荅末章亦示暇诚则势使之然亦欲粗为恬养之赠耳"
 },
 {
  "id": 3801,
  "author": "元稹",
  "paragraphs": [
   "官借江边宅，天生地势坳。",
   "敧危饶坏构，迢递接长郊。",
   "怪𫛳频栖息，跳蛙颇混殽。",
   "总无篱缴绕，尤怕虎咆哮。",
   "停潦鱼招獭，空仓鼠敌猫。",
   "土虚烦穴蚁，柱朽畏藏蛟。",
   "蛇虺吞檐雀，豺狼逐野麃。",
   "犬惊狂浩浩，鸡乱响嘐嘐。",
   "濩落贫甘守，荒凉秽尽包。",
   "断帘飞熠燿，当户网蟏蛸。",
   "曲突翻成沼，行廊却代庖。",
   "桥横老颠枿，马病裛刍茭。",
   "一一床头点，连连砌下泡。",
   "辱泥疑在绛，避雨想经崤。",
   "相顾忧为鳖，谁能复系匏。",
   "誓心来利往，卜食过安爻。",
   "何计逃昏垫，移文报旧交。",
   "栋梁存伐木，苫盖愧分茅。",
   "金琯排黄荻，琅玕袅翠梢。",
   "花塼水面鬬，鸳瓦玉声敲。",
   "方础荆山采，修掾郢匠铇。",
   "隐锥雷震蛰，破竹箭鸣骹。",
   "正寝初停午，频眠欲转胞。",
   "囷圆收薄禄，厨敝备嘉肴。",
   "各各人宁宇，双双燕贺巢。",
   "高门受车辙，华厩称蒲捎。",
   "尺寸皆随用，毫厘敢浪抛。",
   "篾余笼白鹤，枝賸架青䴔。",
   "制榻容筐篚，施关拒斗筲。",
   "栏干防汲井，密室待持胶。",
   "庭草佣工薙，园蔬稚子掊。",
   "本图闲种植，那要择肥硗。",
   "绿柚勤勤数，红榴个个抄。",
   "池清漉螃蟹，瓜蠹拾𧏘蟊。",
   "晒篆看沙鸟，磨刀绽海鲛。",
   "罗灰修药灶，筑垛阅弓弰。",
   "散诞都由习，童蒙剩懒教。",
   "最便陶静饮，还作解愁嘲。",
   "近浦闻归楫，遥城罢晓铙。",
   "王孙如有问，须为并挥鞘。"
  ],
  "title": "江边四十韵"
 },
 {
  "id": 3802,
  "author": "元稹",
  "paragraphs": [
   "节应寒灰下，春生返照中。",
   "未能消积雪，已渐少回风。",
   "迎气邦经重，斋诚帝念隆。",
   "龙骧紫宸北，天压翠坛东。",
   "仙仗摇佳彩，荣光荅圣衷。",
   "便从威仰座，随入大罗宫。",
   "先到璇渊底，偷穿玳瑁栊。",
   "馆娃朝镜晚，太液晓冰融。",
   "撩摘芳情遍，搜求好处终。",
   "九霄浑可可，万姓尚忡忡。",
   "昼漏频加箭，宵晖欲半弓。",
   "驱令三殿出，乞与百蛮同。",
   "直自方壶岛，斜临绝漠戎。",
   "南巡暧珠树，西转丽崆峒。",
   "度岭梅甘坻，潜泉脉暗洪。",
   "悠悠铺塞草，冉冉著江枫。",
   "蚕役投筐妾，耘催荷𦰏翁。",
   "既蒸难发地，仍送懒归鸿。",
   "约略环区宇，殷勤绮镐酆。",
   "华山青黛扑，渭水碧沙蒙。",
   "宿露清余霭，晴烟塞迥空。",
   "燕巢才点缀，莺舌最惺愡。",
   "腻粉梨园白，胭脂桃径红。",
   "郁金垂嫩柳，罯画委高笼。",
   "地甲门阑大，天开禁掖崇。",
   "层台张舞凤，阁道架飞虹。",
   "曲糵调神化，鹓鸾竭至忠。",
   "歌钟齐锡宴，车服奖庸功。",
   "俊造欣时用，闾阎贺岁丰。",
   "倡楼妆㸌㸌，农野绿芃芃。",
   "贵主骄矜盛，豪家恃赖雄。",
   "偏沾打球彩，频得铸钱铜。",
   "专杀擒杨若，殊恩赦邓通。",
   "女孙新在内，婴稚近封公。",
   "游衍关心乐，诗书对面聋。",
   "盘筵饶异味，音乐斥庸工。",
   "酒爱油衣浅，杯夸玛瑙烘。",
   "挑鬟玉钗髻，刺绣宝装拢。",
   "启齿呈编贝，弹丝动削葱。",
   "醉圆双媚靥，波溢两明瞳。",
   "但赏欢无极，那知恨亦充。",
   "洞房闲窈窕，庭院独葱茏。",
   "谢砌萦残絮，班窗网曙虫。",
   "望夫身化石，为伯首如蓬。",
   "顾我沉忧士，骑他老病骢。",
   "静街乘旷荡，初日接曈昽。",
   "饮败胏常渴，魂惊耳更聪。",
   "虚逢好阳艳，其那苦昏懜。",
   "僶俛还移步，持疑又省躬。",
   "慵将疲悴质，漫走倦羸僮。",
   "季月行当暮，良辰坐叹穷。",
   "晋悲焚介子，鲁愿浴沂童。",
   "燧改鲜妍火，阴繁晻澹桐。",
   "瑞云低𢈁𢈁，香雨润蒙蒙。",
   "药溉分窠数，篱栽备幼冲。",
   "种莎怜见叶，护笋冀成筒。",
   "有梦多为蝶，因搜定坐熊。",
   "漂沈随坏芥，荣茂委苍穹。",
   "震动风千变，晴和鹤一冲。",
   "丁宁搴芳侣，须识未开丛。"
  ],
  "title": "春六十韵"
 },
 {
  "id": 3803,
  "author": "元稹",
  "paragraphs": [
   "蓂叶标新朔，霜豪引细辉。",
   "白眉惊半隐，虹势讶全微。",
   "凉魄潭空洞，虚弓雁畏威。",
   "上弦何汲汲，佳色转依依。",
   "绮幕残灯敛，妆楼破镜飞。",
   "玲珑穿竹树，岑寂思幈帏。",
   "坐爱规将合，行看望已几。",
   "绛河冰鉴朗，黄道玉轮巍。",
   "迥照偏琼砌，余光借粉闱。",
   "泛池相皎洁，压桂共芳菲。",
   "的的当歌扇，娟娟透舞衣。",
   "殷勤入怀什，恳款堕云圻。",
   "素液传烘盏，鸣琴荐碧徽。",
   "椒房深肃肃，兰路霭霏霏。",
   "翡翠通帘影，琉璃莹殿扉。",
   "西园筵玳瑁，东壁射蛜蝛。",
   "老将占天阵，幽人钓石矶。",
   "荷锄元亮息，回櫂子猷归。",
   "迢递同千里，孤高净九围。",
   "从星作风雨，配日丽旌旗。",
   "麟鬬宁徒设，蝇声岂浪讥。",
   "司存委卿士，新拜出郊畿。",
   "今古虽云极，亏盈不易违。",
   "珠胎方夜满，清露忍朝晞。",
   "渐减姮娥面，徐收楚练机。",
   "卞疑雕璧碎，潘感竟床稀。",
   "捐箧辞班女，潜波蔽虙妃。",
   "氛埃谁定灭，蟾兔杳难希。",
   "须遣圆明尽，良嗟造化非。",
   "如能付刀尺，别为创璇玑。"
  ],
  "title": "月三十韵"
 },
 {
  "id": 3804,
  "author": "元稹",
  "paragraphs": [
   "七月调神曲，三春酿绿醽。",
   "雕镌荆玉盏，烘透内丘缾。",
   "试滴盘心露，疑添案上萤。",
   "满尊凝止水，祝地落繁星。",
   "翻陋琼浆浊，唯闻石髓馨。",
   "冰壶通角簟，金镜彻云屏。",
   "雪暎烟光薄，霜涵霁色泠。",
   "蚌珠悬皎皛，桂魄倒瀴溟。",
   "昼洒蝉将饮，宵挥鹤误聆。",
   "琉璃惊太白，钟乳讶微青。",
   "讵敢辞濡首，幷怜可鉴形。",
   "行当遣俗累，便得造禅扃。",
   "何惮说千日，甘从过百龄。",
   "但令长泛蚁，无复恨漂萍。",
   "胆壮还增气，机忘反自冥。",
   "瓮眠思毕卓，糟籍忆刘伶。",
   "髣髴中圣日，希夷夹大庭。",
   "眼前须底物，座右任他铭。",
   "刮骨都无痛，如泥未拟停。",
   "残觞犹漠漠，华烛已荧荧。",
   "真性临时见，狂歌半睡听。",
   "喧阗争意气，调笑学娉婷。",
   "酩酊焉知极，羇离忽暂宁。",
   "鸡声催欲曙，蟾影照初醒。",
   "咽绝鹃啼竹，萧撩雁去汀。",
   "遥城传漏箭，乡寺响风铃。",
   "楚泽一为梗，尧阶屡变蓂。",
   "醉荒非独此，愁梦几曾经。",
   "每耻穷途哭，今那客泪零。",
   "感君澄醴酒，不遣渭和泾。"
  ],
  "title": "饮致用神曲酒三十韵"
 },
 {
  "id": 3805,
  "author": "元稹",
  "paragraphs": [
   "何年安石国，万里贡榴花。",
   "迢递河源道，因依汉使槎。",
   "酸辛犯葱岭，憔悴涉龙沙。",
   "初到摽珍木，多来比乱麻。",
   "深抛故园里，少种贵人家。",
   "唯我荆州见，怜君胡地赊。",
   "从教当路长，兼恣入檐斜。",
   "绿叶裁烟翠，红英动日华。",
   "新帘裙透影，疏牖烛笼纱。",
   "委作金炉焰，飘成玉砌瑕。",
   "乍惊珠缀密，终误绣帏奢。",
   "琥珀烘梳碎，燕支懒颊涂。",
   "风翻一树火，电转五云车。",
   "绛帐迎宵日，芙蕖绽早牙。",
   "浅深俱隐映，前后各分葩。",
   "宿露低莲脸，朝光借绮霞。",
   "暗虹徒缴绕，濯锦莫周遮。",
   "俗态能嫌旧，芳姿尚可嘉。",
   "非专爱颜色，同恨阻幽遐。",
   "满眼思乡泪，相嗟亦自嗟。"
  ],
  "title": "感石榴二十韵"
 },
 {
  "id": 3806,
  "author": "元稹",
  "paragraphs": [
   "北祖三禅地，西山万树松。",
   "门临溪一带，桥映竹千重。",
   "翦凿基阶正，包藏景气浓。",
   "诸岩分院宇，双岭抱垣墉。",
   "舍利开层塔，香炉占小峰。",
   "道场居士置，经藏大师封。",
   "太子知栽植，神王守要冲。",
   "由旬排讲座，丈六写真容。",
   "佛语迦陵说，僧行猛虎从。",
   "修罗擡日拒，楼至拔霜锋。",
   "画井垂枯朽，穿池救𪡋喁。",
   "蕉非难败坏，槿喻暂丰茸。",
   "宝界留遗事，金棺灭去踪。",
   "钵传烘玛瑙，石长翠芙蓉。",
   "影帐纱全落，绳床土半壅。",
   "荒林迷醉象，危壁亚盘龙。",
   "行色怜初月，归程待晓钟。",
   "心源虽了了，尘世苦憧憧。",
   "宿荫高声忏，斋粮幷力舂。",
   "他生再来此，还愿总相逢。"
  ],
  "title": "度门寺"
 },
 {
  "id": 3807,
  "author": "元稹",
  "paragraphs": [
   "地胜宜台殿，山晴离垢氛。",
   "现身千佛国，护世四王军。",
   "碧耀高楼瓦，赪飞半壁文。",
   "鹤林萦古道，雁塔没归云。",
   "幡影中天飏，钟声下界闻。",
   "攀萝极峰顶，游目到江𣸣。",
   "驯鸽闲依缀，调猿静守群。",
   "虎行风捷猎，龙睡气氛氲。",
   "获稻禅衣卷，烧畬劫火焚。",
   "新英蜂采掇，荒草象耕耘。",
   "钵付灵童洗，香教善女熏。",
   "果枝低罯罯，花雨泽雰雰。",
   "示化维摩疾，降魔力士勋。",
   "听经神变见，说偈鸟纷纭。",
   "上境光犹在，深谿暗不分。",
   "竹笼烟欲暝，松带日余曛。",
   "真谛成知别，迷心尚有云。",
   "多生沈五蕴，宿习乐三坟。",
   "谕鹿车虽设，如蚕绪正棼。",
   "且将平等义，还奉圣明君。"
  ],
  "title": "大云寺二十韵"
 },
 {
  "id": 3808,
  "author": "元稹",
  "paragraphs": [
   "梁王开佛庙，云构岁时遥。",
   "珠缀飞闲鸽，红泥落碎椒。",
   "灯笼青焰短，香印白灰销。",
   "古匣收遗施，行廊画本朝。",
   "藏经沾雨烂，魔女捧花娇。",
   "亚树牵藤阁，横查压石桥。",
   "竹荒新笋细，池浅小鱼跳。",
   "匠正琉璃瓦，僧锄芍药苗。",
   "旋蒸茶嫩叶，偏把柳长条。",
   "便欲忘归路，方知隐易招。"
  ],
  "title": "和友封题开善寺十韵"
 },
 {
  "id": 3809,
  "author": "元稹",
  "paragraphs": [
   "簇蘂风频坏，裁红雨更新。",
   "眼看吹落地，便别一年春。"
  ],
  "title": "牡丹二首 一"
 },
 {
  "id": 3810,
  "author": "元稹",
  "paragraphs": [
   "繁绿阴全合，衰红展渐难。",
   "风光一擡举，犹得暂时看。"
  ],
  "title": "牡丹二首 二"
 },
 {
  "id": 3811,
  "author": "元稹",
  "paragraphs": [
   "被色空成象，观空色异真。",
   "自悲人是假，那复假为人。"
  ],
  "title": "象人"
 },
 {
  "id": 3812,
  "author": "元稹",
  "paragraphs": [
   "片石与孤松，曾经物外逢。",
   "月临栖鹤影，云抱老人峰。",
   "蜀客君当问，秦官我旧封。",
   "积膏当琥珀，新劫长芙蓉。",
   "待补苍苍去，樛柯早变龙。"
  ],
  "title": "与杨十二巨源卢十九经济同游大安亭各赋二物各为五韵探得松石"
 },
 {
  "id": 3813,
  "author": "元稹",
  "paragraphs": [
   "飞舞先春雪，因依上番梅。",
   "一枝方渐秀，六出已同开。",
   "积素光逾密，真花节暗催。",
   "抟风飘不散，见𬀪忽偏摧。",
   "郢曲琴空奏，羌音笛自哀。",
   "今朝两成咏，翻挟昔人才。"
  ],
  "title": "赋得春雪映早梅"
 },
 {
  "id": 3814,
  "author": "元稹",
  "paragraphs": [
   "共惜连城宝，翻成无当卮。",
   "讵惭君子贵，深讶巧工隳。",
   "泛蚁功全小，如虹色不移。",
   "可怜殊砾石，何计辨糟醨。",
   "江海诚难满，盘筵莫忘施。",
   "纵乖斟酌意，犹得对光仪。"
  ],
  "title": "赋得玉卮无当"
 },
 {
  "id": 3815,
  "author": "元稹",
  "paragraphs": [
   "将课司天历，先观近砌蓂。",
   "一旬开应月，五日数从星。",
   "桂满丛初合，蟾亏影渐零。",
   "辨时长有素，数闰或余青。",
   "坠叶推前事，新芽察未形。",
   "尧年始今岁，方欲瑞千龄。"
  ],
  "title": "赋得数蓂"
 },
 {
  "id": 3816,
  "author": "元稹",
  "paragraphs": [
   "霜降三旬后，蓂余一叶秋。",
   "玄阴迎落日，凉魄尽残钓。",
   "半夜灰移琯，明朝帝御裘。",
   "潘安过今夕，休咏赋中愁。"
  ],
  "title": "赋得九月尽"
 },
 {
  "id": 3817,
  "author": "元稹",
  "paragraphs": [
   "红芳怜静色，深与雨相宜。",
   "余滴下纤蘂，残珠堕细枝。",
   "浣花江上思，啼粉镜中窥。",
   "念此低回久，风光幸一吹。"
  ],
  "title": "赋得雨后花"
 },
 {
  "id": 3818,
  "author": "元稹",
  "paragraphs": [
   "春静晓风微，凌晨带酒归。",
   "远山笼宿雾，高树影朝晖。",
   "饮马鱼惊水，穿花露滴衣。",
   "娇莺似相恼，含啭傍人飞。"
  ],
  "title": "早归"
 },
 {
  "id": 3819,
  "author": "元稹",
  "paragraphs": [
   "竹露滴寒声，离人晓思惊。",
   "酒醒秋簟冷，风急夏衣轻。",
   "寝倦解幽梦，虑闲添远情。",
   "谁怜独欹枕，斜月透窗明。"
  ],
  "title": "晚秋"
 },
 {
  "id": 3820,
  "author": "元稹",
  "paragraphs": [
   "蜀路危于剑，怜君自坦途。",
   "几回曾啖炙，千里远衔珠。",
   "野性便荒饮，时风忌酒徒。",
   "相门多礼让，前后莫相逾。"
  ],
  "title": "送林复梦赴韦令辟"
 },
 {
  "id": 3821,
  "author": "元稹",
  "paragraphs": [
   "杨子爱言诗，春天好咏时。",
   "恋花从马滞，联句放杯迟。",
   "日映含烟竹，风牵卧柳丝。",
   "南山更多兴，须作白云期。"
  ],
  "title": "忆杨十二"
 },
 {
  "id": 3822,
  "author": "元稹",
  "paragraphs": [
   "绮树满朝阳，融融有露光。",
   "雨多疑濯锦，风散似分妆。",
   "叶密烟蒙火，枝低绣拂墙。",
   "更怜当暑见，留咏日偏长。"
  ],
  "title": "夜合"
 },
 {
  "id": 3823,
  "author": "元稹",
  "paragraphs": [
   "新篁才解箨，寒色已青葱。",
   "冉冉偏凝粉，萧萧渐引风。",
   "扶疏多透日，寥落未成丛。",
   "惟有团团节，坚贞大小同。"
  ],
  "title": "新竹"
 },
 {
  "id": 3824,
  "author": "元稹",
  "paragraphs": [
   "檐月惊残梦，浮凉满夏衾。",
   "蟏蛸低户网，萤火度墙阴。",
   "炉暗灯光短，床空帐影深。",
   "此时相望久，高树忆横岑。"
  ],
  "title": "秋相望"
 },
 {
  "id": 3825,
  "author": "元稹",
  "paragraphs": [
   "病来闲卧久，因见静时心。",
   "残月晓窗迥，落花幽院深。",
   "望山移坐榻，行药步墙阴。",
   "车马门前度，遥闻哀苦吟。"
  ],
  "title": "春病"
 },
 {
  "id": 3826,
  "author": "元稹",
  "paragraphs": [
   "深院虎溪竹，远公身自栽。",
   "多惭折君节，扶我出山来。",
   "贵宅安危步，难将混俗材。",
   "还投辋川水，从作老龙回。"
  ],
  "title": "山竹枝"
 },
 {
  "id": 3827,
  "author": "元稹",
  "paragraphs": [
   "近闻胡隐士，潜认得心王。",
   "不恨百年促，翻悲万劫长。",
   "有修终有限，无事亦无殃。",
   "慎莫通方便，应机不顿忘。"
  ],
  "title": "悟禅三首寄胡果 一"
 },
 {
  "id": 3828,
  "author": "元稹",
  "paragraphs": [
   "百年都几日，何事苦嚣然。",
   "晚岁倦为学，闲心易到禅。",
   "病宜多宴坐，贫似少攀缘。",
   "自笑无名字，因名自在天。"
  ],
  "title": "悟禅三首寄胡果 二"
 },
 {
  "id": 3829,
  "author": "元稹",
  "paragraphs": [
   "近见新章句，因知见在心。",
   "春游晋祠水，晴上霍山岑。",
   "问法僧当偈，还丹客赠金。",
   "莫惊头欲白，禅观老弥深。"
  ],
  "title": "悟禅三首寄胡果 三"
 },
 {
  "id": 3830,
  "author": "元稹",
  "paragraphs": [
   "陶君喜不遇，予每为君言。",
   "今日东台去，澄心在陆浑。",
   "旋抽随日俸，幷买近山园。",
   "千万崔兼白，殷勤承主恩。"
  ],
  "title": "东台去"
 },
 {
  "id": 3831,
  "author": "元稹",
  "paragraphs": [
   "潞府筋角劲，戴光因合成。",
   "因君怀胆气，赠我定交情。",
   "不拟闲穿叶，那能枉始生。",
   "唯调一只箭，飞入破聊城。"
  ],
  "title": "戴光弓"
 },
 {
  "id": 3832,
  "author": "元稹",
  "paragraphs": [
   "一言感激士，三世义忠臣。",
   "破瓮嫌妨路，烧庄耻属人。",
   "迥分辽海气，闲蹋洛阳尘。",
   "傥使权由我，还君白马津。"
  ],
  "title": "刘颇诗"
 },
 {
  "id": 3833,
  "author": "元稹",
  "paragraphs": [
   "灯火隔帘明，竹梢风雨声。",
   "诗篇随意赠，杯酒越巡行。",
   "漫唱江朝曲，闲征药草名。",
   "莫辞终夜饮，朝起又营营。"
  ],
  "title": "夜饮"
 },
 {
  "id": 3834,
  "author": "元稹",
  "paragraphs": [
   "严秦修此驿，兼涨驿前池。",
   "已种千竿竹，又栽千树棃。",
   "四年三月半，新笋晚花时。",
   "怅望东川去，等闲题作诗。"
  ],
  "title": "褒城驿"
 },
 {
  "id": 3835,
  "author": "元稹",
  "paragraphs": [
   "晻澹洲烟白，篱筛日脚红。",
   "江喧过云雨，船泊打头风。",
   "艇子收鱼市，鸦儿噪荻丛。",
   "不堪堤上立，满眼是蚊虫。"
  ],
  "title": "闲二首 一"
 },
 {
  "id": 3836,
  "author": "元稹",
  "paragraphs": [
   "青衫经夏黕，白发望乡稠。",
   "雨冷新秋簟，星稀欲曙楼。",
   "连鸿尽南去，双鲤本东流。",
   "北信无人寄，蝉声满树头。"
  ],
  "title": "闲二首 二"
 },
 {
  "id": 3837,
  "author": "元稹",
  "paragraphs": [
   "早岁颠狂伴，城中共几年。",
   "有时潜步出，连夜小亭眠。",
   "月影侵床上，花丛在眼前。",
   "今宵正风雨，空宅楚江边。"
  ],
  "title": "寄胡灵之"
 },
 {
  "id": 3838,
  "author": "元稹",
  "paragraphs": [
   "水怪潜幽草，江云拥废居。",
   "雷惊空屋柱，电照满床书。",
   "竹瓦风频裂，茅檐雨渐疏。",
   "平生沧海意，此去怯为鱼。"
  ],
  "title": "夜雨"
 },
 {
  "id": 3839,
  "author": "元稹",
  "paragraphs": [
   "顿愈头风疾，因吟口号诗。",
   "文章纷似绣，珠玉布如棋。",
   "健羡觥飞酒，苍黄日映篱。",
   "命童寒色倦，抚穉晚啼饥。",
   "潦倒惭相识，平生颇自奇。",
   "明公将有问，林下是灵龟。"
  ],
  "title": "酬李六醉后见寄口号"
 },
 {
  "id": 3840,
  "author": "元稹",
  "paragraphs": [
   "陶君三十七，挂绶出都门。",
   "我亦今年去，商山淅岸邨。",
   "冬修方丈室，春种桔橰园。",
   "千万人间事，从兹不复言。"
  ],
  "title": "归田"
 },
 {
  "id": 3841,
  "author": "元稹",
  "paragraphs": [
   "总是玲珑竹，兼藏浅漫溪。",
   "沙平深见底，石乱不成泥。",
   "烟火遥邨落，桑麻隔稻畦。",
   "此中如有问，甘被到头迷。"
  ],
  "title": "缘路"
 },
 {
  "id": 3842,
  "author": "元稹",
  "paragraphs": [
   "乘兴无羁束，闲行信马蹄。",
   "路幽穿竹远，野迥望云低。",
   "素帚茅花乱，圆珠稻实齐。",
   "如何卢进士，空恋醉如泥。"
  ],
  "title": "诮卢戡与予数约游三寺戡独沈醉而不行"
 },
 {
  "id": 3843,
  "author": "元稹",
  "paragraphs": [
   "杨公三不惑，我惑两般全。",
   "逢酒判身病，拈花尽意怜。",
   "水生低岸没，梅蹙小珠连。",
   "千万红颜辈，须惊又一年。"
  ],
  "title": "遣春三首 一"
 },
 {
  "id": 3844,
  "author": "元稹",
  "paragraphs": [
   "柳眼开浑尽，梅心动已阑。",
   "风光好时少，杯酒病中难。",
   "学问慵都废，声名老更判。",
   "唯余看花伴，未免忆长安。"
  ],
  "title": "遣春三首 二"
 },
 {
  "id": 3845,
  "author": "元稹",
  "paragraphs": [
   "失却游花伴，因风浪引将。",
   "柳堤遥认马，梅径误寻香。",
   "晚景行看谢，春心渐欲狂。",
   "园林都不到，何处枉风光。"
  ],
  "title": "遣春三首 三"
 },
 {
  "id": 3846,
  "author": "元稹",
  "paragraphs": [
   "一日今年始，一年前事空。",
   "凄凉百年事，应与一年同。"
  ],
  "title": "岁日"
 },
 {
  "id": 3847,
  "author": "元稹",
  "paragraphs": [
   "高处望潇湘，花时万井香。",
   "雨余怜日嫩，岁闰觉春长。",
   "霞刹分危榜，烟波透远光。",
   "情知楼上好，不是仲宣乡。"
  ],
  "title": "湘南登临湘楼"
 },
 {
  "id": 3848,
  "author": "元稹",
  "paragraphs": [
   "晚日宴清湘，晴空走艳阳。",
   "花低愁露醉，絮起觉春狂。",
   "舞旋红裙急，歌垂碧袖长。",
   "甘心出童羖，须一尽时荒。"
  ],
  "title": "晚宴湘亭"
 },
 {
  "id": 3849,
  "author": "元稹",
  "paragraphs": [
   "饮醉日将尽，醒时夜已阑。",
   "暗灯风焰晓，春席水窗寒。",
   "未解萦身带，犹倾坠枕冠。",
   "呼儿问狼藉，疑是梦中欢。"
  ],
  "title": "酒醒"
 },
 {
  "id": 3850,
  "author": "元稹",
  "paragraphs": [
   "远地难逢侣，闲人且独行。",
   "上山随老鹤，接酒待残莺。",
   "花当西施面，泉胜卫玠清。",
   "鹈鹕满春野，无限好同声。"
  ],
  "title": "独游"
 },
 {
  "id": 3851,
  "author": "元稹",
  "paragraphs": [
   "人生除泛海，便到洞庭波。",
   "驾浪沉西日，吞空接曙河。",
   "虞巡竟安在，轩乐讵曾过。",
   "唯有君山下，狂风万古多。"
  ],
  "title": "洞庭湖"
 },
 {
  "id": 3852,
  "author": "元稹",
  "paragraphs": [
   "故乡千里梦，往事万重悲。",
   "小雪沈阴夜，闲窗老病时。",
   "独闻归去雁，偏咏别来诗。",
   "惭愧红妆女，频惊两鬓丝。"
  ],
  "title": "雪天"
 },
 {
  "id": 3853,
  "author": "元稹",
  "paragraphs": [
   "平生本多思，况复老逢春。",
   "今日梅花下，他乡值故人。"
  ],
  "title": "赠熊士登"
 },
 {
  "id": 3854,
  "author": "元稹",
  "paragraphs": [
   "十年常远道，不忍别离声。",
   "况复三巴外，仍逢万里行。",
   "桐花新雨气，梨叶晚春晴。",
   "到海知何日，风波从此生。"
  ],
  "title": "别岭南熊判官"
 },
 {
  "id": 3855,
  "author": "元稹",
  "paragraphs": [
   "眼前明月水，先入汉江流。",
   "汉水流江海，西江过庾楼。",
   "庾楼今夜月，君岂在楼头。",
   "万一楼头望，还应望我愁。"
  ],
  "title": "水上寄乐天"
 },
 {
  "id": 3856,
  "author": "元稹",
  "paragraphs": [
   "望远音书绝，临川意绪长。",
   "殷勤眼前水，千里到河阳。"
  ],
  "title": "夏阳亭临望寄河阳侍御尧"
 },
 {
  "id": 3857,
  "author": "元稹",
  "paragraphs": [
   "隔是身如梦，频来不为名。",
   "怜君近南住，时得到山行。"
  ],
  "title": "日高睡"
 },
 {
  "id": 3858,
  "author": "元稹",
  "paragraphs": [
   "世累为身累，闲忙不自由。",
   "殷勤辋川水，何事出山流。"
  ],
  "title": "辋川"
 },
 {
  "id": 3859,
  "author": "元稹",
  "paragraphs": [
   "为结区中累，因辞洞里花。",
   "还来旧城郭，烟火万人家。"
  ],
  "title": "天坛归"
 },
 {
  "id": 3860,
  "author": "元稹",
  "paragraphs": [
   "倦寝数残更，孤灯暗又明。",
   "竹梢余雨重，时复拂帘惊。"
  ],
  "title": "雨后"
 },
 {
  "id": 3861,
  "author": "元稹",
  "paragraphs": [
   "多病苦虚羸，晴明强展眉。",
   "读书心绪少，闲卧日长时。"
  ],
  "title": "晴日"
 },
 {
  "id": 3862,
  "author": "元稹",
  "paragraphs": [
   "麋入神羊队，乌惊海鹭眠。",
   "仍教百余日，迎送直厅前。"
  ],
  "title": "直台"
 },
 {
  "id": 3863,
  "author": "元稹",
  "paragraphs": [
   "寥落古行宫，宫花寂寞红。",
   "白头宫女在，闲坐说玄宗。"
  ],
  "title": "行宫"
 },
 {
  "id": 3864,
  "author": "元稹",
  "paragraphs": [
   "秋风方索漠，霜貌足暌携。",
   "今日骑骢马，街中醉蹋泥。"
  ],
  "title": "醉行"
 },
 {
  "id": 3865,
  "author": "元稹",
  "paragraphs": [
   "遣闷多凭酒，公心只仰胡。",
   "挺身唯直指，无意独欺愚。"
  ],
  "title": "指巡胡"
 },
 {
  "id": 3866,
  "author": "元稹",
  "paragraphs": [
   "闻君新酒熟，况值菊花秋。",
   "莫怪平生志，图销尽日愁。"
  ],
  "title": "饮新酒"
 },
 {
  "id": 3867,
  "author": "元稹",
  "paragraphs": [
   "顺俗唯团转，居中莫动摇。",
   "爱君心不恻，犹讶火长烧。"
  ],
  "title": "香球"
 },
 {
  "id": 3868,
  "author": "元稹",
  "paragraphs": [
   "年年秋意绪，多向雨中生。",
   "渐欲烟火近，稍怜衣服轻。",
   "咏诗闲处立，忆事夜深行。",
   "濩落寻常惯，凄凉别为情。"
  ],
  "title": "景申秋八首 一"
 },
 {
  "id": 3869,
  "author": "元稹",
  "paragraphs": [
   "蚊幌雨来卷，烛蛾灯上稀。",
   "啼儿冷秋簟，思妇问寒衣。",
   "帘断萤火入，窗明蝙蝠飞。",
   "良辰日夜去，渐与壮心违。"
  ],
  "title": "景申秋八首 二"
 },
 {
  "id": 3870,
  "author": "元稹",
  "paragraphs": [
   "嗢嗢檐霤凝，丁丁窗雨繁。",
   "枕倾筒簟滑，幔飐案灯翻。",
   "唤魇儿难觉，吟诗婢苦烦。",
   "强眠终不著，闲卧暗消魂。"
  ],
  "title": "景申秋八首 三"
 },
 {
  "id": 3871,
  "author": "元稹",
  "paragraphs": [
   "瓶泻高檐雨，窗来激箭风。",
   "病憎灯火暗，寒觉薄帏空。",
   "婢报樵苏竭，妻愁院落通。",
   "老夫慵计数，教想蔡城东。"
  ],
  "title": "景申秋八首 四"
 },
 {
  "id": 3872,
  "author": "元稹",
  "paragraphs": [
   "风头难著枕，病眼厌看书。",
   "无酒销长夜，回灯照小余。",
   "三元推废王，九曜入乘除。",
   "廊庙应多算，参差斡太虚。"
  ],
  "title": "景申秋八首 五"
 },
 {
  "id": 3873,
  "author": "元稹",
  "paragraphs": [
   "经雨篱落坏，入秋田地荒。",
   "竹垂哀折节，莲败惜空房。",
   "小片慈菇白，低丛柚子黄。",
   "眼前撩乱辈，无不是同乡。"
  ],
  "title": "景申秋八首 六"
 },
 {
  "id": 3874,
  "author": "元稹",
  "paragraphs": [
   "雨柳枝枝弱，风光片片斜。",
   "蜻蜓怜晓露，蛱蝶恋秋花。",
   "饥啅空篱雀，寒栖满树鸦。",
   "荒凉池馆内，不似有人家。"
  ],
  "title": "景申秋八首 七"
 },
 {
  "id": 3875,
  "author": "元稹",
  "paragraphs": [
   "病苦十年后，连阴十日余。",
   "人方教作鼠，天岂遣为鱼。",
   "鲛绽酆城剑，虫凋鬼火书。",
   "出闻泥泞尽，何地不摧车。"
  ],
  "title": "景申秋八首 八"
 },
 {
  "id": 3876,
  "author": "元稹",
  "paragraphs": [
   "惨切风雨夕，沉吟离别情。",
   "燕辞前日社，蝉是每年声。",
   "暗泪深相感，危心亦自惊。",
   "不如元不识，俱作路人行。"
  ],
  "title": "遣行十首 一"
 },
 {
  "id": 3877,
  "author": "元稹",
  "paragraphs": [
   "十五年前事，恓惶无限情。",
   "病僮更借出，羸马共驰声。",
   "射叶杨才破，闻弓雁已惊。",
   "小年辛苦学，求得苦辛行。"
  ],
  "title": "遣行十首 二"
 },
 {
  "id": 3878,
  "author": "元稹",
  "paragraphs": [
   "徙倚檐宇下，思量去住情。",
   "暗萤穿竹见，斜雨隔窗声。",
   "就枕回转数，闻鸡撩乱惊。",
   "一家同草草，排比送君行。"
  ],
  "title": "遣行十首 三"
 },
 {
  "id": 3879,
  "author": "元稹",
  "paragraphs": [
   "已怆朋交别，复怀儿女情。",
   "相兄亦相旧，同病又同声。",
   "白发年年剩，秋蓬处处惊。",
   "不堪身渐老，频送异乡行。"
  ],
  "title": "遣行十首 四"
 },
 {
  "id": 3880,
  "author": "元稹",
  "paragraphs": [
   "塞上风雨思，城中兄弟情。",
   "北随鹓立位，南送雁来声。",
   "遇适尤兼恨，闻书喜复惊。",
   "唯应遥料得，知我伴君行。"
  ],
  "title": "遣行十首 五"
 },
 {
  "id": 3881,
  "author": "元稹",
  "paragraphs": [
   "暮欲歌吹乐，暗冲泥水情。",
   "稻花秋雨气，江石夜滩声。",
   "犬吠穿篱出，鸥眠起水惊。",
   "愁君明月夜，独自入山行。"
  ],
  "title": "遣行十首 六"
 },
 {
  "id": 3882,
  "author": "元稹",
  "paragraphs": [
   "七过褒城驿，回回各为情。",
   "八年身世梦，一种水风声。",
   "寻觅诗章在，思量岁月惊。",
   "更悲西塞别，终夜绕池行。"
  ],
  "title": "遣行十首 七"
 },
 {
  "id": 3883,
  "author": "元稹",
  "paragraphs": [
   "褒县驿前境，曲江池上情。",
   "南堤衰柳意，西寺晚钟声。",
   "云水兴方远，风波心已惊。",
   "可怜皆老大，不得自由行。"
  ],
  "title": "遣行十首 八"
 },
 {
  "id": 3884,
  "author": "元稹",
  "paragraphs": [
   "见说巴风俗，都无汉性情。",
   "猿声芦管调，羌笛竹鸡声。",
   "迎候人应少，平安火莫惊。",
   "每逢危栈处，须作贯鱼行。"
  ],
  "title": "遣行十首 九"
 },
 {
  "id": 3885,
  "author": "元稹",
  "paragraphs": [
   "闻道阴平郡，翛然古戍情。",
   "桥兼麋鹿蹋，山应鼓鼙声。",
   "羌妇梳头紧，蕃牛护尾惊。",
   "怜君闲闷极，只傍白江行。"
  ],
  "title": "遣行十首 十"
 },
 {
  "id": 3886,
  "author": "元稹",
  "paragraphs": [
   "何处生春早，春生云色中。",
   "笼葱闲著水，晻淡欲随风。",
   "度晓分霞态，余光庇雪融。",
   "晚来低漠漠，浑欲泥幽丛。"
  ],
  "title": "生春二十首 一"
 },
 {
  "id": 3887,
  "author": "元稹",
  "paragraphs": [
   "何处生春早，春生漫雪中。",
   "浑无到地片，唯逐入楼风。",
   "屋上些些薄，池心旋旋融。",
   "自悲销散尽，谁假入兰丛。"
  ],
  "title": "生春二十首 二"
 },
 {
  "id": 3888,
  "author": "元稹",
  "paragraphs": [
   "何处生春早，春生霁色中。",
   "远林横返照，高树亚东风。",
   "水冻霜威庇，泥新地气融。",
   "渐知残雪薄，杪近最怜丛。"
  ],
  "title": "生春二十首 三"
 },
 {
  "id": 3889,
  "author": "元稹",
  "paragraphs": [
   "何处生春早，春生曙火中。",
   "星围分暗陌，烟气满晴风。",
   "宫树栖鸦乱，城楼带雪融。",
   "竞排阊阖侧，珂伞自相丛。"
  ],
  "title": "生春二十首 四"
 },
 {
  "id": 3890,
  "author": "元稹",
  "paragraphs": [
   "何处生春早，春生晓禁中。",
   "殿阶龙斾日，漏阁宝筝风。",
   "药树香烟重，天颜瑞气融。",
   "柳梅浑未觉，青紫已丛丛。"
  ],
  "title": "生春二十首 五"
 },
 {
  "id": 3891,
  "author": "元稹",
  "paragraphs": [
   "何处生春早，春生江路中。",
   "雨移临浦市，晴候过湖风。",
   "芦笋锥犹短，凌澌玉渐融。",
   "数宗船载足，商妇两眉丛。"
  ],
  "title": "生春二十首 六"
 },
 {
  "id": 3892,
  "author": "元稹",
  "paragraphs": [
   "何处生春早，春生野墅中。",
   "病翁闲向日，征妇懒成风。",
   "斫筤天虽暖，穿区冻未融。",
   "鞭牛县门外，争土盖蚕丛。"
  ],
  "title": "生春二十首 七"
 },
 {
  "id": 3893,
  "author": "元稹",
  "paragraphs": [
   "何处生春早，春生冰岸中。",
   "尚怜扶腊雪，渐觉受东风。",
   "织女云桥断，波神玉貌融。",
   "便成呜咽去，流恨与莲丛。"
  ],
  "title": "生春二十首 八"
 },
 {
  "id": 3894,
  "author": "元稹",
  "paragraphs": [
   "何处生春早，春生柳眼中。",
   "芽新才绽日，茸短未含风。",
   "绿误眉心重，黄惊蜡泪融。",
   "碧条殊未合，愁绪已先丛。"
  ],
  "title": "生春二十首 九"
 },
 {
  "id": 3895,
  "author": "元稹",
  "paragraphs": [
   "何处生春早，春生梅援中。",
   "蘂排难犯雪，香乞拟来风。",
   "陇迥羌声怨，江遥客思融。",
   "年年最相恼，缘未有诸丛。"
  ],
  "title": "生春二十首 十"
 },
 {
  "id": 3896,
  "author": "元稹",
  "paragraphs": [
   "何处生春早，春生鸟思中。",
   "鹊巢移旧岁，䳒羽旋高风。",
   "鸿雁惊沙暖，鸳鸯爱水融。",
   "最怜双翡翠，飞入小梅丛。"
  ],
  "title": "生春二十首 十一"
 },
 {
  "id": 3897,
  "author": "元稹",
  "paragraphs": [
   "何处生春早，春生池榭中。",
   "镂琼冰陷日，文縠水回风。",
   "柳爱和身动，梅愁合树融。",
   "草芽犹未出，挑得小萱丛。"
  ],
  "title": "生春二十首 十二"
 },
 {
  "id": 3898,
  "author": "元稹",
  "paragraphs": [
   "何处生春早，春生稚戏中。",
   "乱骑残爆竹，争唾小旋风。",
   "骂雨愁妨走，呵冰喜旋融。",
   "女儿针线尽，偷学五辛丛。"
  ],
  "title": "生春二十首 十三"
 },
 {
  "id": 3899,
  "author": "元稹",
  "paragraphs": [
   "何处生春早，春生人意中。",
   "晓妆虽近火，晴戏渐怜风。",
   "暗入心情懒，先添酒思融。",
   "预知花好恶，偏在最深丛。"
  ],
  "title": "生春二十首 十四"
 },
 {
  "id": 3900,
  "author": "元稹",
  "paragraphs": [
   "何处生春早，春生半睡中。",
   "见灯如见雾，闻雨似闻风。",
   "开眼犹残梦，擡身便恐融。",
   "却成双翅蝶，还绕庳花丛。"
  ],
  "title": "生春二十首 十五"
 },
 {
  "id": 3901,
  "author": "元稹",
  "paragraphs": [
   "何处生春早，春生晓镜中。",
   "手寒匀面粉，鬟动倚帘风。",
   "宿雾梅心滴，朝光幕上融。",
   "思牵梳洗懒，空拔绿丝丛。"
  ],
  "title": "生春二十首 十六"
 },
 {
  "id": 3902,
  "author": "元稹",
  "paragraphs": [
   "何处生春早，春生绮户中。",
   "玉栊穿细日，罗幔张轻风。",
   "柳软腰支嫩，梅香密气融。",
   "独眠傍妒物，偷铲合欢丛。"
  ],
  "title": "生春二十首 十七"
 },
 {
  "id": 3903,
  "author": "元稹",
  "paragraphs": [
   "何处生春早，春生老病中。",
   "土膏蒸足肿，天暖痒头风。",
   "似觉肌肤展，潜知血气融。",
   "又添新一岁，衰白转成丛。"
  ],
  "title": "生春二十首 十八"
 },
 {
  "id": 3904,
  "author": "元稹",
  "paragraphs": [
   "何处生春早，春生客思中。",
   "旅魂惊北雁，乡信是东风。",
   "纵有心灰动，无由鬓雪融。",
   "未知开眼日，空绕未开丛。"
  ],
  "title": "生春二十首 十九"
 },
 {
  "id": 3905,
  "author": "元稹",
  "paragraphs": [
   "何处生春早，春生蒙雨中。",
   "裛尘微有气，拂面细如风。",
   "柳误啼珠密，梅惊粉汗融。",
   "满空愁淡淡，应豫忆芳丛。"
  ],
  "title": "生春二十首 二十"
 },
 {
  "id": 3906,
  "author": "元稹",
  "paragraphs": [
   "尔是无心水，东流有恨无。",
   "我心无说处，也共尔何殊。"
  ],
  "title": "嘉陵水"
 },
 {
  "id": 3907,
  "author": "元稹",
  "paragraphs": [
   "五上两漫天，因师忏业缘。",
   "漫天无尽日，浮世有穷年。"
  ],
  "title": "漫天岭赠僧"
 },
 {
  "id": 3908,
  "author": "元稹",
  "paragraphs": [
   "天上无穷路，生期七十间。",
   "那堪九年内，五度百牢关。"
  ],
  "title": "百牢关"
 },
 {
  "id": 3909,
  "author": "元稹",
  "paragraphs": [
   "君念世上川，嗟予老瘴天。",
   "那堪十日内，又长白头年。"
  ],
  "title": "二月十九日酬王十八全素"
 },
 {
  "id": 3910,
  "author": "元稹",
  "paragraphs": [
   "激射分流阔，湾环此地多。",
   "暂停随梗浪，犹阅败霜荷。",
   "恨阻还江势，思深到海波。",
   "自伤才畎浍，其奈赠珠何。"
  ],
  "title": "荥阳郑公以稹寓居严茅有池塘之胜寄诗四首因有意献"
 },
 {
  "id": 3911,
  "author": "元稹",
  "paragraphs": [
   "蕲簟未经春，君先拭翠筠。",
   "知为热时物，预与瘴中人。",
   "碾玉连心润，编牙小片珍。",
   "霜凝青汗简，冰透碧游鳞。",
   "水魄轻涵黛，琉璃薄带尘。",
   "梦成伤冷滑，惊卧老龙身。"
  ],
  "title": "酬乐天寄蕲州簟"
 },
 {
  "id": 3912,
  "author": "元稹",
  "paragraphs": [
   "近日金銮直，亲于汉珥貂。",
   "内人传帝命，丞相让吾僚。",
   "浙郡悬旌远，长安谕日遥。",
   "因君蘂珠赠，还一梦烟霄。"
  ],
  "title": "酬李浙西先因从事见寄之作"
 },
 {
  "id": 3913,
  "author": "元稹",
  "paragraphs": [
   "年老无流辈，行稀足薜萝。",
   "热时怜水近，高处见山多。",
   "衣袖长堪舞，喉咙转解歌。",
   "不辞狂复醉，人世有风波。"
  ],
  "title": "酬周从事望海亭见寄"
 },
 {
  "id": 3914,
  "author": "元稹",
  "paragraphs": [
   "翠幕笼斜日，朱衣俨别筵。",
   "管弦凄欲罢，城郭望依然。",
   "路溢新城市，农开旧废田。",
   "春坊幸无事，何惜借三年。"
  ],
  "title": "代杭民答乐天"
 },
 {
  "id": 3915,
  "author": "元稹",
  "paragraphs": [
   "浩浩长安车马尘，狂风吹送每年春。",
   "门前本是虚空界，何事栽花误世人。"
  ],
  "title": "杏园"
 },
 {
  "id": 3916,
  "author": "元稹",
  "paragraphs": [
   "秋丛绕舍似陶家，遍绕篱边日渐斜。",
   "不是花中偏爱菊，此花开尽更无花。"
  ],
  "title": "菊花"
 },
 {
  "id": 3917,
  "author": "元稹",
  "paragraphs": [
   "前年科第偏年少，未解知羞最爱狂。",
   "九陌争驰好鞍马，八人同著彩衣裳。",
   "自言行乐朝朝是，岂料浮生渐渐忙。",
   "赖得官闲且疏散，到君花下忆诸郎。"
  ],
  "title": "酬哥舒大少府寄同年科第"
 },
 {
  "id": 3918,
  "author": "元稹",
  "paragraphs": [
   "野人自爱幽栖所，近对长松远是山。",
   "尽日望云心不系，有时看月夜方闲。",
   "壶中天地乾坤外，梦里身名旦暮间。",
   "辽海若思千岁鹤，且留城市会飞还。"
  ],
  "title": "幽栖"
 },
 {
  "id": 3919,
  "author": "元稹",
  "paragraphs": [
   "蘂珠宫殿经微雨，草树无尘耀眼光。",
   "白日当空天气暖，好风飘树柳阴凉。",
   "蜂怜宿露攒芳久，燕得新泥拂户忙。",
   "时节催年春不住，武陵花谢忆诸郎。"
  ],
  "title": "清都春霁寄胡三吴十一"
 },
 {
  "id": 3920,
  "author": "元稹",
  "paragraphs": [
   "山前古寺临长道，来往淹留为爱山。",
   "双燕营巢始西别，百花成子又东还。",
   "暝驱羸马频看堠，晓听鸣鸡欲度关。",
   "羞见窦师无外役，竹窗依旧老身闲。"
  ],
  "title": "华岳寺"
 },
 {
  "id": 3921,
  "author": "元稹",
  "paragraphs": [
   "野人性僻穷深僻，芸署官闲不似官。",
   "万里洞中朝玉帝，九光霞外宿天坛。",
   "洪涟浩渺东溟曙，白日低回上境寒。",
   "因为南昌检仙籍，马君家世奉还丹。"
  ],
  "title": "天坛上境"
 },
 {
  "id": 3922,
  "author": "元稹",
  "paragraphs": [
   "春来日日到西林，飞锡经行不可寻。",
   "莲池旧是无波水，莫逐狂风起浪心。"
  ],
  "title": "寻西明寺僧不在"
 },
 {
  "id": 3923,
  "author": "元稹",
  "paragraphs": [
   "苍龙阙下陪骢马，紫阁峰头见白云。",
   "满眼流光随日度，今朝花落更纷纷。"
  ],
  "title": "与吴侍御春游"
 },
 {
  "id": 3924,
  "author": "元稹",
  "paragraphs": [
   "昼静帘疏燕语频，双双鬬雀动阶尘。",
   "柴扉日暮随风掩，落尽闲花不见人。"
  ],
  "title": "晚春"
 },
 {
  "id": 3925,
  "author": "元稹",
  "paragraphs": [
   "今日樽前败饮名，三杯未尽不能倾。",
   "怪来花下长先醉，半是春风荡酒情。"
  ],
  "title": "先醉"
 },
 {
  "id": 3926,
  "author": "元稹",
  "paragraphs": [
   "一树芳菲也当春，漫随车马拥行尘。",
   "桃花解笑莺能语，自醉自眠那藉人。"
  ],
  "title": "独醉"
 },
 {
  "id": 3927,
  "author": "元稹",
  "paragraphs": [
   "风引春心不自由，等闲冲席饮多筹。",
   "朝来始向花前觉，度却醒时一夜愁。"
  ],
  "title": "宿醉"
 },
 {
  "id": 3928,
  "author": "元稹",
  "paragraphs": [
   "闻道秋来怯夜寒，不辞泥水为杯盘。",
   "殷勤惧醉有深意，愁到醒时灯火阑。"
  ],
  "title": "惧醉"
 },
 {
  "id": 3929,
  "author": "元稹",
  "paragraphs": [
   "绮陌高楼竞醉眠，共期憔悴不相怜。",
   "也应自有寻春日，虚度而今正少年。"
  ],
  "title": "羡醉"
 },
 {
  "id": 3930,
  "author": "元稹",
  "paragraphs": [
   "自叹旅人行意速，每嫌杯酒缓归期。",
   "今朝偏遇醒时别，泪落风前忆醉时。"
  ],
  "title": "忆醉"
 },
 {
  "id": 3931,
  "author": "元稹",
  "paragraphs": [
   "醉伴见侬因病酒，道侬无酒不相窥。",
   "那知下药还沽底，人去人来剩一卮。"
  ],
  "title": "病醉"
 },
 {
  "id": 3932,
  "author": "元稹",
  "paragraphs": [
   "九月闲宵初向火，一尊清酒始行杯。",
   "怜君城外遥相忆，冒雨冲泥黑地来。"
  ],
  "title": "拟醉"
 },
 {
  "id": 3933,
  "author": "元稹",
  "paragraphs": [
   "窦家能酿销愁酒，但是愁人便与销。",
   "愿我共君俱寂寞，只应连夜复连朝。"
  ],
  "title": "劝醉"
 },
 {
  "id": 3934,
  "author": "元稹",
  "paragraphs": [
   "本怕酒醒浑不饮，因君相劝觉情来。",
   "殷勤满酌从听醉，乍可欲醒还一杯。"
  ],
  "title": "任醉"
 },
 {
  "id": 3935,
  "author": "元稹",
  "paragraphs": [
   "柏树台中推事人，杏花坛上炼形真。",
   "心源一种闲如水，同醉樱桃林下春。"
  ],
  "title": "同醉"
 },
 {
  "id": 3936,
  "author": "元稹",
  "paragraphs": [
   "一自柏台为御史，二年辜负两京春。",
   "岘亭今日颠狂醉，舞引红娘乱打人。"
  ],
  "title": "狂醉"
 },
 {
  "id": 3937,
  "author": "元稹",
  "paragraphs": [
   "春来求事百无成，因向愁中识道情。",
   "花满杏园千万树，几人能伴老僧行。"
  ],
  "title": "伴僧行"
 },
 {
  "id": 3938,
  "author": "元稹",
  "paragraphs": [
   "古寺春余日半斜，竹风萧爽胜人家。",
   "花时不到有花院，意在寻僧不在花。"
  ],
  "title": "古寺"
 },
 {
  "id": 3939,
  "author": "元稹",
  "paragraphs": [
   "落魄闲行不著家，遍寻春寺赏年华。",
   "野僧偶向花前定，满树狂风满树花。"
  ],
  "title": "定僧"
 },
 {
  "id": 3940,
  "author": "元稹",
  "paragraphs": [
   "满坐喧喧笑语频，独怜方丈了无尘。",
   "灯前便是观心处，要似观心有几人。"
  ],
  "title": "观心处"
 },
 {
  "id": 3941,
  "author": "元稹",
  "paragraphs": [
   "四十年前马上飞，功名藏尽拥禅衣。",
   "石榴园下擒生处，独自闲行独自归。"
  ],
  "title": "智度师二首 一"
 },
 {
  "id": 3942,
  "author": "元稹",
  "paragraphs": [
   "三陷思明三突围，铁衣抛尽衲禅衣。",
   "天津桥上无人识，闲凭栏干望落晖。"
  ],
  "title": "智度师二首 二"
 },
 {
  "id": 3943,
  "author": "元稹",
  "paragraphs": [
   "花向琉璃地上生，光风炫转紫云英。",
   "自从天女盘中见，直至今朝眼更明。"
  ],
  "title": "西明寺牡丹"
 },
 {
  "id": 3944,
  "author": "元稹",
  "paragraphs": [
   "去时芍药才堪赠，看却残花已度春。",
   "只为情深偏怆别，等闲相见莫相亲。"
  ],
  "title": "忆杨十二"
 },
 {
  "id": 3945,
  "author": "元稹",
  "paragraphs": [
   "世上于今重检身，吾徒耽酒作狂人。",
   "西曹旧事多持法，慎莫吐他丞相茵。"
  ],
  "title": "送复梦赴韦令幕"
 },
 {
  "id": 3946,
  "author": "元稹",
  "paragraphs": [
   "洛阳大底居人少，从善坊西最寂寥。",
   "想得刘君独骑马，古堤愁树隔中桥。"
  ],
  "title": "送刘太白"
 },
 {
  "id": 3947,
  "author": "元稹",
  "paragraphs": [
   "萧相深诚奉至尊，旧居求作奉诚园。",
   "秋来古巷无人扫，树满空墙闭戟门。"
  ],
  "title": "奉诚园"
 },
 {
  "id": 3948,
  "author": "元稹",
  "paragraphs": [
   "共作洛阳千里伴，老刘因疾驻行轩。",
   "今朝独自山前立，雪满三峰倚寺门。"
  ],
  "title": "与太白同之东洛至栎阳太白染疾驻行予九月二十五日至华岳寺雪后望山"
 },
 {
  "id": 3949,
  "author": "元稹",
  "paragraphs": [
   "去日野狐泉上柳，紫牙初绽拂眉低。",
   "秋来寥落惊风雨，叶满空林踏作泥。"
  ],
  "title": "野狐泉柳林"
 },
 {
  "id": 3950,
  "author": "元稹",
  "paragraphs": [
   "窃见胡三问牡丹，为言依旧满西栏。",
   "花时何处偏相忆，寥落衰红雨后看。"
  ],
  "title": "酬胡三凭人问牡丹"
 },
 {
  "id": 3951,
  "author": "元稹",
  "paragraphs": [
   "劝君休作悲秋赋，白发如星也任垂。",
   "毕竟百年同是梦，长年何异少何为。"
  ],
  "title": "酬乐天秋兴见赠本句云莫怪独吟秋兴苦比君校近二毛年"
 },
 {
  "id": 3952,
  "author": "元稹",
  "paragraphs": [
   "满山残雪满山风，野寺无门院院空。",
   "烟火渐稀孤店静，月明深夜古楼中。"
  ],
  "title": "雪后宿同轨店上法护寺钟楼望月"
 },
 {
  "id": 3953,
  "author": "元稹",
  "paragraphs": [
   "紫垣驺骑入华居，公子文衣护锦舆。",
   "眠阁书生复何事，也骑羸马从尚书。"
  ],
  "title": "陪韦尚书丈归履信宅因赠韦氏兄弟"
 },
 {
  "id": 3954,
  "author": "元稹",
  "paragraphs": [
   "春来饶梦慵朝起，不看千官拥御楼。",
   "却著闲行是忙事，数人同傍曲江头。"
  ],
  "title": "永贞二年正月二日上御丹凤楼赦天下予与李公垂庾顺之闲行曲江不及盛观"
 },
 {
  "id": 3955,
  "author": "元稹",
  "paragraphs": [
   "谢公潜有东山意，已向朱门启洞门。",
   "大隐犹疑恋朝市，不如名作罢归园。"
  ],
  "title": "韦居守晚岁常言退休之志因署其居曰大隐洞命予赋诗因赠绝句"
 },
 {
  "id": 3956,
  "author": "元稹",
  "paragraphs": [
   "莺涩余声絮堕风，牡丹花尽叶成丛。",
   "可怜颜色经年别，收取朱阑一片红。"
  ],
  "title": "赠李十二牡丹花片因以饯行"
 },
 {
  "id": 3957,
  "author": "元稹",
  "paragraphs": [
   "云阙朝回尘骑合，杏花春尽曲江闲。",
   "怜君虽在城中住，不隔人家便是山。"
  ],
  "title": "题李十一修行里居壁"
 },
 {
  "id": 3958,
  "author": "元稹",
  "paragraphs": [
   "喧静不由居远近，大都车马就权门。",
   "野人住处无名利，草满空阶树满园。"
  ],
  "title": "靖安穷居"
 },
 {
  "id": 3959,
  "author": "元稹",
  "paragraphs": [
   "等闲相见销长日，也有闲时更学琴。",
   "不是眼前无外物，不关心事不经心。"
  ],
  "title": "赠乐天"
 },
 {
  "id": 3960,
  "author": "元稹",
  "paragraphs": [
   "邮亭壁上数行字，崔李题名王白诗。",
   "尽日无人共言语，不离墙下至行时。"
  ],
  "title": "使东川 骆口驿二首 一"
 },
 {
  "id": 3961,
  "author": "元稹",
  "paragraphs": [
   "二星徼外通蛮服，五夜灯前草御文。",
   "我到东川恰相半，向南看月北看云。"
  ],
  "title": "使东川 骆口驿二首 二"
 },
 {
  "id": 3962,
  "author": "元稹",
  "paragraphs": [
   "常年寒食好风轻，触处相随取次行。",
   "今日清明汉江上，一身骑马县官迎。"
  ],
  "title": "使东川 清明日"
 },
 {
  "id": 3963,
  "author": "元稹",
  "paragraphs": [
   "平阳池上亚枝红，怅望山邮事事同。",
   "还向万竿深竹里，一枝浑卧碧流中。"
  ],
  "title": "使东川 亚枝红"
 },
 {
  "id": 3964,
  "author": "元稹",
  "paragraphs": [
   "梦君同绕曲江头，也向慈恩院院游。",
   "亭吏呼人排去马，忽惊身在古梁州。"
  ],
  "title": "使东川 梁州梦"
 },
 {
  "id": 3965,
  "author": "元稹",
  "paragraphs": [
   "帝城寒尽临寒食，骆谷春深未有春。",
   "才见岭头云似盖，已惊岩下雪如尘。",
   "千峰笋石千株玉，万树松萝万朵银。",
   "飞鸟不飞猿不动，青骢御史上南秦。"
  ],
  "title": "使东川 南秦雪"
 },
 {
  "id": 3966,
  "author": "元稹",
  "paragraphs": [
   "嘉陵江岸驿楼中，江在楼前月在空。",
   "月色满床兼满地，江声如鼓复如风。",
   "诚知远近皆三五，但恐阴晴有异同。",
   "万一帝乡还洁白，几人潜傍杏园东。"
  ],
  "title": "使东川 江楼月"
 },
 {
  "id": 3967,
  "author": "元稹",
  "paragraphs": [
   "司马子微坛上头，与君深结白云俦。",
   "尚平村落拟连买，王屋山泉为别游。",
   "各待陆浑求一尉，共资三径便同休。",
   "那知今日蜀门路，带月夜行缘问囚。"
  ],
  "title": "使东川 惭问囚"
 },
 {
  "id": 3968,
  "author": "元稹",
  "paragraphs": [
   "闷见汉江流不息，悠悠漫漫竟何成。",
   "江流不语意相问，何事远来江上行。"
  ],
  "title": "使东川 江上行"
 },
 {
  "id": 3969,
  "author": "元稹",
  "paragraphs": [
   "小年为写游梁赋，最说汉江闻笛愁。",
   "今夜听时在何处，月明西县驿南楼。"
  ],
  "title": "使东川 汉江上笛"
 },
 {
  "id": 3970,
  "author": "元稹",
  "paragraphs": [
   "君多务实我多情，大抵偏嗔步月明。",
   "今夜山邮与蛮嶂，君应坚卧我还行。"
  ],
  "title": "使东川 邮亭月"
 },
 {
  "id": 3971,
  "author": "元稹",
  "paragraphs": [
   "嘉陵驿上空床客，一夜嘉陵江水声。",
   "仍对墙南满山树，野花撩乱月胧明。"
  ],
  "title": "使东川 嘉陵驿二首 一"
 },
 {
  "id": 3972,
  "author": "元稹",
  "paragraphs": [
   "墙外花枝压短墙，月明还照半张床。",
   "无人会得此时意，一夜独眠西畔廊。"
  ],
  "title": "使东川 嘉陵驿二首 二"
 },
 {
  "id": 3973,
  "author": "元稹",
  "paragraphs": [
   "嘉陵江上万重山，何事临江一破颜。",
   "自笑只缘任敬仲，等闲身度百牢关。"
  ],
  "title": "使东川 百牢关"
 },
 {
  "id": 3974,
  "author": "元稹",
  "paragraphs": [
   "日暮嘉陵江水东，棃花万片逐江风。",
   "江花何处最肠断，半落江流半在空。"
  ],
  "title": "使东川 江花落"
 },
 {
  "id": 3975,
  "author": "元稹",
  "paragraphs": [
   "秦人惟识秦中水，长想吴江与蜀江。",
   "今日嘉川驿楼下，可怜如练绕明窗。"
  ],
  "title": "使东川 嘉陵江二首 一"
 },
 {
  "id": 3976,
  "author": "元稹",
  "paragraphs": [
   "千里嘉陵江水声，何年重绕此江行。",
   "只应添得清宵梦，时见满江流月明。"
  ],
  "title": "使东川 嘉陵江二首 二"
 },
 {
  "id": 3977,
  "author": "元稹",
  "paragraphs": [
   "去时楼上清明夜，月照楼前撩乱花。",
   "今日成阴复成子，可怜春尽未还家。"
  ],
  "title": "使东川 西县驿"
 },
 {
  "id": 3978,
  "author": "元稹",
  "paragraphs": [
   "满眼文书堆案边，眼昏偷得暂时眠。",
   "子规惊觉灯又灭，一道月光横枕前。"
  ],
  "title": "使东川 望喜驿"
 },
 {
  "id": 3979,
  "author": "元稹",
  "paragraphs": [
   "身骑骢马峨眉下，面带霜威卓氏前。",
   "虚度东川好时节，酒楼元被蜀儿眠。"
  ],
  "title": "使东川 好时节"
 },
 {
  "id": 3980,
  "author": "元稹",
  "paragraphs": [
   "夜深犹自绕江行，震地江声似鼓声。",
   "渐见戍楼疑近驿，百牢关吏火前迎。"
  ],
  "title": "使东川 夜深行"
 },
 {
  "id": 3981,
  "author": "元稹",
  "paragraphs": [
   "可怜三月三旬足，怅望江边望驿台。",
   "料得孟光今日语，不曾春尽不归来。"
  ],
  "title": "使东川 望驿台"
 },
 {
  "id": 3982,
  "author": "元稹",
  "paragraphs": [
   "莫怪逢君泪每盈，仲由多感有深情。",
   "陆家幼女托良婿，阮氏诸房无外生。",
   "顾我自伤为弟拙，念渠能继事姑名。",
   "别时何处最肠断，日暮渭阳驱马行。"
  ],
  "title": "赠咸阳少府萧郎"
 },
 {
  "id": 3983,
  "author": "元稹",
  "paragraphs": [
   "同年同拜校书郎，触处潜行烂熳狂。",
   "共占花园争赵辟，竞添钱贯定秋娘。",
   "七年浮世皆经眼，八月闲宵忽并床。",
   "语到欲明欢又泣，傍人相笑两相伤。"
  ],
  "title": "赠吕三校书"
 },
 {
  "id": 3984,
  "author": "元稹",
  "paragraphs": [
   "鹤台南望白云关，城市犹存暂一还。",
   "书出步虚三百韵，蘂珠文字在人间。"
  ],
  "title": "封书"
 },
 {
  "id": 3985,
  "author": "元稹",
  "paragraphs": [
   "胧明春月照花枝，花下音声是管儿。",
   "却笑西京李员外，五更骑马趁朝时。"
  ],
  "title": "仁风李著作园醉后寄李十"
 },
 {
  "id": 3986,
  "author": "元稹",
  "paragraphs": [
   "洛阳昼夜无车马，漫挂红纱满树头。",
   "见说平时灯影里，玄宗潜伴太真游。"
  ],
  "title": "灯影"
 },
 {
  "id": 3987,
  "author": "元稹",
  "paragraphs": [
   "想到江陵无一事，酒杯书卷缀新文。",
   "紫芽嫩茗和枝采，朱橘香苞数瓣分。",
   "暇日上山狂逐鹿，凌晨过寺饱看云。",
   "算缗草诏终须解，不敢将心远羡君。"
  ],
  "title": "贬江陵途中寄乐天杓直杓直以员外郎判盐铁乐天以拾遗在翰林"
 },
 {
  "id": 3988,
  "author": "元稹",
  "paragraphs": [
   "嶓冢去年寻漾水，襄阳今日渡江𣸣。",
   "山遥远树才成点，浦静沈碑欲辨文。",
   "万里朝宗诚可羡，百川流入渺难分。",
   "鲵鲸归穴东溟溢，又作波涛随伍员。"
  ],
  "title": "渡汉江"
 },
 {
  "id": 3989,
  "author": "元稹",
  "paragraphs": [
   "枥上病骢啼袅袅，江边废宅路迢迢。",
   "自经梅雨长垂耳，乍食菰蒋欲折腰。",
   "金络头衔光未灭，玉花衫色瘦来燋。",
   "曾听禁漏惊衙鼓，惯蹋康衢怕小桥。",
   "半夜雄嘶心不死，日高饥卧尾还摇。",
   "龙媒薄地天池远，何事牵牛在碧霄。"
  ],
  "title": "哀病骢呈致用"
 },
 {
  "id": 3990,
  "author": "元稹",
  "paragraphs": [
   "我是北人长北望，每嗟南雁更南飞。",
   "君今又作岭南别，南雁北归君未归。",
   "洞主参承惊豸角，岛夷安集慕霜威。",
   "黄家贼用镩刀利，白水郎行旱地稀。",
   "蜃吐朝光楼隐隐，鳌吹细浪雨霏霏。",
   "毒龙蜕骨轰雷鼓，野象埋牙𣃁石矶。",
   "火布垢尘须火浣，木绵温软当绵衣。",
   "桄榔面碜槟榔涩，海气常昏海日微。",
   "蛟老变为妖妇女，舶来多卖假珠玑。",
   "此中无限相忧事，请为殷勤事事依。"
  ],
  "title": "送岭南崔侍御"
 },
 {
  "id": 3991,
  "author": "元稹",
  "paragraphs": [
   "一年秋半月偏深，况就烟霄极赏心。",
   "金凤台前波漾漾，玉钩帘下影沈沈。",
   "宴移明处清兰路，歌待新词促翰林。",
   "何意枚皋正承诏，瞥然尘念到江阴。"
  ],
  "title": "酬乐天八月十五夜禁中独直玩月见寄"
 },
 {
  "id": 3992,
  "author": "元稹",
  "paragraphs": [
   "紫河变炼红霞散，翠液煎研碧玉英。",
   "金籍真人天上合，盐车病骥轭前惊。",
   "愁肠欲转蛟龙吼，醉眼初开日月明。",
   "唯有思君治不得，膏销雪尽意还生。"
  ],
  "title": "予病瘴乐天寄通中散碧腴垂云膏仍题四韵以慰远怀开坼之间因有酬答"
 },
 {
  "id": 3993,
  "author": "元稹",
  "paragraphs": [
   "高墉行马接通湖，巨壑藏舟感大夫。",
   "尘壁暗埋悲旧札，风帘吹断落残珠。",
   "烟波漾日侵𬯎岸，狐兔奔丛拂坐隅。",
   "唯有满园桃李下，膺门偏拜阮元瑜。"
  ],
  "title": "陪诸公游故江西韦大夫通德湖旧居有感题四韵兼呈李六侍御即韦大夫旧寮也"
 },
 {
  "id": 3994,
  "author": "元稹",
  "paragraphs": [
   "桃叶成阴燕引雏，南风吹浪飐樯乌。",
   "瘴云拂地黄梅雨，明月满帆青草湖。",
   "迢递旅魂归去远，颠狂酒兴病来孤。",
   "知君兄弟怜诗句，遍为姑将恼大巫。"
  ],
  "title": "送友封二首 一"
 },
 {
  "id": 3995,
  "author": "元稹",
  "paragraphs": [
   "惠和坊里当时别，岂料江陵送上船。",
   "鹏翼张风期万里，马头无角已三年。",
   "甘将泥尾随龟后，尚有云心在鹤前。",
   "若见中丞忽相问，为言腰折气冲天。"
  ],
  "title": "送友封二首 二"
 },
 {
  "id": 3996,
  "author": "元稹",
  "paragraphs": [
   "近来逢酒便高歌，醉舞诗狂渐欲魔。",
   "五斗解酲犹恨少，十分飞盏未嫌多。",
   "眼前雠敌都休问，身外功名一任他。",
   "死是等闲生也得，拟将何事奈吾何。"
  ],
  "title": "放言五首 一"
 },
 {
  "id": 3997,
  "author": "元稹",
  "paragraphs": [
   "莫将心事厌长沙，云到何方不是家。",
   "酒熟𫗦糟学渔父，饭来开口似神鸦。",
   "竹枝待凤千茎直，柳树迎风一向斜。",
   "总被天公沾雨露，等头成长尽生涯。"
  ],
  "title": "放言五首 二"
 },
 {
  "id": 3998,
  "author": "元稹",
  "paragraphs": [
   "霆轰电烻数声频，不奈狂夫不藉身。",
   "纵使被雷烧作烬，宁殊埋骨飏为尘。",
   "得成蝴蝶寻花树，傥化江鱼掉锦鳞。",
   "必若乖龙在诸处，何须惊动自来人。"
  ],
  "title": "放言五首 三"
 },
 {
  "id": 3999,
  "author": "元稹",
  "paragraphs": [
   "安得心源处处安，何劳终日望林峦。",
   "玉英惟向火中冷，莲叶元来水上干。",
   "宁戚饭牛图底事，陆通歌凤也无端。",
   "孙登不语启期乐，各自当情各自欢。"
  ],
  "title": "放言五首 四"
 },
 {
  "id": 4000,
  "author": "元稹",
  "paragraphs": [
   "三十年来世上行，也曾狂走趁浮名。",
   "两回左降须知命，数度登朝何处荣。",
   "乞我杯中松叶满，遮渠肘上柳枝生。",
   "他时定葬烧缸地，卖与人家得酒盛。"
  ],
  "title": "放言五首 五"
 },
 {
  "id": 4001,
  "author": "元稹",
  "paragraphs": [
   "枕截文琼珠缀篇，野人酬赠壁州鞭。",
   "用长时节君须策，泥醉风云我要眠。",
   "歌眄彩霞临药灶，执陪仙仗引炉烟。",
   "张骞却上知何日，随会归期在此年。"
  ],
  "title": "刘二十八以文石枕见赠仍题绝句以将厚意因持壁州鞭酬谢兼广为四韵"
 },
 {
  "id": 4002,
  "author": "元稹",
  "paragraphs": [
   "谢公愁思眇天涯，蜡屐登高为菊花。",
   "贵重近臣光绮席，笑怜从事落乌纱。",
   "萸房暗绽红珠朵，茗椀寒供白露芽。",
   "咏碎龙山归去号，马奔流电妓奔车。"
  ],
  "title": "奉和严司空重阳日同崔常侍崔郎中及诸公登龙山落帽台佳宴"
 },
 {
  "id": 4003,
  "author": "元稹",
  "paragraphs": [
   "越州都在浙河湾，尘土消沈景象闲。",
   "百里油盆镜湖水，千峰钿朵会稽山。",
   "军城楼阁随高下，禹庙烟霞自往还。",
   "想得玉郎乘画舸，几回明月坠云间。"
  ],
  "title": "送王十一郎游剡中"
 },
 {
  "id": 4004,
  "author": "元稹",
  "paragraphs": [
   "轻风略略柳欣欣，晴色空蒙远似尘。",
   "斗柄未回犹带闰，江痕潜上已生春。",
   "兰成宅里寻枯树，宋玉亭前别故人。",
   "心断洛阳三两处，窈娘堤抱古天津。"
  ],
  "title": "送友封"
 },
 {
  "id": 4005,
  "author": "元稹",
  "paragraphs": [
   "泪沾双袖血成文，不为悲身为别君。",
   "望鹤眼穿期海外，待乌头白老江𣸣。",
   "遥看逆浪愁翻雪，渐失征帆错认云。",
   "欲识九回肠断处，浔阳流水逐条分。"
  ],
  "title": "送致用"
 },
 {
  "id": 4006,
  "author": "元稹",
  "paragraphs": [
   "谢傅知怜景气新，许寻高寺望江春。",
   "龙文远水吞平岸，羊角轻风旋细尘。",
   "山茗粉含鹰觜嫩，海榴红绽锦窼匀。",
   "归来笑问诸从事，占得闲行有几人。"
  ],
  "title": "早春登龙山静胜寺时非休澣司空特许是行因赠幕中诸公"
 },
 {
  "id": 4007,
  "author": "元稹",
  "paragraphs": [
   "金銮殿里书残纸，乞与荆州元判司。",
   "不忍拈将等闲用，半封京信半题诗。"
  ],
  "title": "书乐天纸"
 },
 {
  "id": 4008,
  "author": "元稹",
  "paragraphs": [
   "宋玉秋来续楚词，阴铿官漫足闲诗。",
   "亲情书札相安慰，多道萧何作判司。"
  ],
  "title": "酬孝甫见赠十首 一"
 },
 {
  "id": 4009,
  "author": "元稹",
  "paragraphs": [
   "杜甫天材颇绝伦，每寻诗卷似情亲。",
   "怜渠直道当时语，不著心源傍古人。"
  ],
  "title": "酬孝甫见赠十首 二"
 },
 {
  "id": 4010,
  "author": "元稹",
  "paragraphs": [
   "十岁荒狂任博徒，挼莎五木掷枭卢。",
   "野诗良辅偏怜假，长借金鞍迓酒胡。"
  ],
  "title": "酬孝甫见赠十首 三"
 },
 {
  "id": 4011,
  "author": "元稹",
  "paragraphs": [
   "曾经绰立侍丹墀，绽蘂宫花拂面枝。",
   "雉尾扇开朝日出，柘黄衫对碧霄垂。"
  ],
  "title": "酬孝甫见赠十首 四"
 },
 {
  "id": 4012,
  "author": "元稹",
  "paragraphs": [
   "一自低心翰墨场，箭靫抛尽负书囊。",
   "近来兼爱休粮药，柏叶纱罗杂豆黄。"
  ],
  "title": "酬孝甫见赠十首 五"
 },
 {
  "id": 4013,
  "author": "元稹",
  "paragraphs": [
   "莫笑风尘满病颜，此生元在有无间。",
   "卷舒莲叶终难湿，去住云心一种闲。"
  ],
  "title": "酬孝甫见赠十首 六"
 },
 {
  "id": 4014,
  "author": "元稹",
  "paragraphs": [
   "无事抛棋侵虎口，几时开眼复联行。",
   "终须杀尽缘边敌，四面通同掩大荒。"
  ],
  "title": "酬孝甫见赠十首 七"
 },
 {
  "id": 4015,
  "author": "元稹",
  "paragraphs": [
   "原宪甘贫每自开，子春伤足少人哀。",
   "巷南唯有陈居士，时学文殊一问来。"
  ],
  "title": "酬孝甫见赠十首 八"
 },
 {
  "id": 4016,
  "author": "元稹",
  "paragraphs": [
   "每识闲人如未识，与君相识更相怜。",
   "经旬不解来过宿，忍见空床夜夜眠。"
  ],
  "title": "酬孝甫见赠十首 九"
 },
 {
  "id": 4017,
  "author": "元稹",
  "paragraphs": [
   "开坼新诗展大璆，明珠炫转玉音浮。",
   "酬君十首三更坐，减却常时半夜愁。"
  ],
  "title": "酬孝甫见赠十首 十"
 },
 {
  "id": 4018,
  "author": "元稹",
  "paragraphs": [
   "碧落招邀闲旷望，黄金城外玉方壶。",
   "人间还有大江海，万里烟波天上无。"
  ],
  "title": "和乐天招钱蔚章看山绝句"
 },
 {
  "id": 4019,
  "author": "元稹",
  "paragraphs": [
   "樱桃花下送君时，一寸春心逐折枝。",
   "别后相思最多处，千株万片绕林垂。"
  ],
  "title": "折枝花赠行"
 },
 {
  "id": 4020,
  "author": "元稹",
  "paragraphs": [
   "平生嗜酒颠狂甚，不许诸公占丈夫。",
   "唯爱刘君一片胆，近来还敢似人无。"
  ],
  "title": "寄刘颇二首 一"
 },
 {
  "id": 4021,
  "author": "元稹",
  "paragraphs": [
   "前年碣石烟尘起，共看官军过洛城。",
   "无限公卿因战得，与君依旧绿衫行。"
  ],
  "title": "寄刘颇二首 二"
 },
 {
  "id": 4022,
  "author": "元稹",
  "paragraphs": [
   "自笑今朝误夙兴，逢他御史疟相仍。",
   "过君未起房门掩，深映寒窗一盏灯。"
  ],
  "title": "晨起送使病不行因过王十一馆居二首 一"
 },
 {
  "id": 4023,
  "author": "元稹",
  "paragraphs": [
   "密宇深房小火炉，饭香鱼熟近中厨。",
   "野人爱静仍耽寝，自问黄昏肯去无。"
  ],
  "title": "晨起送使病不行因过王十一馆居二首 二"
 },
 {
  "id": 4024,
  "author": "元稹",
  "paragraphs": [
   "桐花暗澹柳惺愡，池带轻波柳带风。",
   "今日与君临水别，可怜春尽宋亭中。"
  ],
  "title": "送孙胜"
 },
 {
  "id": 4025,
  "author": "元稹",
  "paragraphs": [
   "谢公恣纵颠狂掾，触处闲行许自由。",
   "举板支颐对山色，当筵吹帽落台头。",
   "贪缘稽首他方佛，无暇精心满县囚。",
   "莫责寻常吐茵吏，书囊赤白报君侯。"
  ],
  "title": "游三寺回呈上府主严司空时因寻寺道出当阳县奉命覆视县囚牵于游行不暇详究故以诗自诮尔"
 },
 {
  "id": 4026,
  "author": "元稹",
  "paragraphs": [
   "满眼伤心冬景和，一山红树寺边多。",
   "仲宣无限思乡泪，漳水东流碧玉波。"
  ],
  "title": "远望"
 },
 {
  "id": 4027,
  "author": "元稹",
  "paragraphs": [
   "款款春风澹澹云，柳枝低作翠栊裙。",
   "梅含鸡舌兼红气，江弄琼花散绿纹。",
   "带雾山莺啼尚小，穿沙芦笋叶才分。",
   "今朝何事偏相觅，撩乱芳情最是君。"
  ],
  "title": "早春寻李校书"
 },
 {
  "id": 4028,
  "author": "元稹",
  "paragraphs": [
   "襄阳楼下树阴成，荷叶如钱水面平。",
   "拂水柳花千万点，隔林莺舌两三声。",
   "有时水畔看云立，每日楼前信马行。",
   "早晚暂教王粲上，庾公应待月分明。"
  ],
  "title": "过襄阳楼呈上府主严司空楼在江陵节度使宅北隅"
 },
 {
  "id": 4029,
  "author": "元稹",
  "paragraphs": [
   "空阔长江碍铁围，高低行树倚岩扉。",
   "穿廊玉涧喷红旭，踊塔金轮拆翠微。",
   "草引风轻驯虎睡，洞驱云入毒龙归。",
   "他生莫忘灵山别，满壁人名后会稀。"
  ],
  "title": "八月六日与僧如展前松滋主簿韦戴同游碧涧寺赋得扉字韵寺临蜀江内有碧涧穿注两廊又有龙女洞能兴云雨诗中喷字以平声韵"
 },
 {
  "id": 4030,
  "author": "元稹",
  "paragraphs": [
   "明公莫讶容州远，一路潇湘景气浓。",
   "斑竹初成二妃庙，碧莲遥耸九疑峰。",
   "禁林闻道长倾凤，池水那能久滞龙。",
   "自叹风波去无极，不知何日又相逢。"
  ],
  "title": "奉和窦容州"
 },
 {
  "id": 4031,
  "author": "元稹",
  "paragraphs": [
   "卢师深话出家由，剃尽心花始剃头。",
   "马哭青山别车匿，鹊飞螺髻见罗睺。",
   "还来旧日经过处，似隔前身梦寐游。",
   "为向八龙兄弟说，他生缘会此生休。"
  ],
  "title": "卢头陀诗"
 },
 {
  "id": 4032,
  "author": "元稹",
  "paragraphs": [
   "醉迷狂象别吾师，梦觉观空始自悲。",
   "尽日笙歌人散后，满江风雨独醒时。",
   "心超几地行无处，云到何天住有期。",
   "顿见佛光身上出，已蒙衣内缀摩尼。"
  ],
  "title": "醉别卢头陀"
 },
 {
  "id": 4033,
  "author": "元稹",
  "paragraphs": [
   "观象楼前奉末班，绛峰只似殿庭间。",
   "今日高楼重陪宴，雨笼衡岳是南山。"
  ],
  "title": "陪张湖南宴望岳楼稹为监察御史张中丞知杂事"
 },
 {
  "id": 4034,
  "author": "元稹",
  "paragraphs": [
   "岳阳楼上日衔窗，影到深潭赤玉幢。",
   "怅望残春万般意，满櫺湖水入西江。"
  ],
  "title": "岳阳楼"
 },
 {
  "id": 4035,
  "author": "元稹",
  "paragraphs": [
   "小来同在曲江头，不省春时不共游。",
   "今日江风好暄煖，可怜春尽古湘州。"
  ],
  "title": "寄庾敬休"
 },
 {
  "id": 4036,
  "author": "元稹",
  "paragraphs": [
   "买得山花一两栽，离乡别土易摧𬯎。",
   "欲知北客居南意，看取南花北地来。"
  ],
  "title": "花栽二首 一"
 },
 {
  "id": 4037,
  "author": "元稹",
  "paragraphs": [
   "南花北地种应难，且向船中尽日看。",
   "纵使将来眼前死，犹胜抛掷在空栏。"
  ],
  "title": "花栽二首 二"
 },
 {
  "id": 4038,
  "author": "元稹",
  "paragraphs": [
   "石矶江水夜潺湲，半夜江风引杜鹃。",
   "灯暗酒醒颠倒枕，五更斜月入空船。"
  ],
  "title": "宿石矶"
 },
 {
  "id": 4039,
  "author": "元稹",
  "paragraphs": [
   "洞庭弥漫接天回，一点君山似措杯。",
   "暝色已笼秋竹树，夕阳犹带旧楼台。",
   "湘南贾伴乘风信，夏口篙工厄溯洄。",
   "后侣逢滩方拽𥮘，前宗到浦已眠桅。",
   "俄惊四面云屏合，坐见千峰雪浪堆。",
   "罔象睢盱频逞怪，石尤翻动忽成灾。",
   "胜凌岂但河宫溢，坱轧浑忧地轴摧。",
   "疑是阴兵致昏黑，果闻灵鼓借喧豗。",
   "龙归窟穴深潭漩，蜃作波涛古岸𬯎。",
   "水客暗游烧野火，枫人夜长吼春雷。",
   "浸淫沙市儿童乱，汩没汀洲雁鹜哀。",
   "自叹生涯看转烛，更悲商旅哭沈财。",
   "樯乌斗折头仓掉，水狗斜倾尾缆开。",
   "在昔讵惭横海志，此时甘乏济川才。",
   "历阳旧事曾为鳖，鮌穴相传有化能。",
   "闭目唯愁满空电，冥心真类不然灰。",
   "那知否极休征至，渐觉宵分曙气催。",
   "怪族潜收湖黯湛，幽妖尽走日崔嵬。",
   "紫衣将校临船问，白马君侯傍柳来。",
   "唤上驿亭还酩酊，两行红袖拂樽罍。"
  ],
  "title": "遭风二十韵"
 },
 {
  "id": 4040,
  "author": "元稹",
  "paragraphs": [
   "殷勤夏口阮元瑜，二十年前旧饮徒。",
   "最爱轻欺杏园客，也曾辜负酒家胡。",
   "些些风景闲犹在，事事颠狂老渐无。",
   "今日头盘三两掷，翠娥潜笑白髭须。"
  ],
  "title": "赠崔元儒"
 },
 {
  "id": 4041,
  "author": "元稹",
  "paragraphs": [
   "凤有高梧鹤有松，偶来江外寄行踪。",
   "花枝满院空啼鸟，尘榻无人忆卧龙。",
   "心想夜闲唯足梦，眼看春尽不相逢。",
   "何时最是思君处，月入斜窗晓寺钟。"
  ],
  "title": "鄂州寓馆严涧宅"
 },
 {
  "id": 4042,
  "author": "元稹",
  "paragraphs": [
   "江上五年同送客，与君长羡北归人。",
   "今朝又送君先去，千里洛阳城里尘。"
  ],
  "title": "送杜元颖"
 },
 {
  "id": 4043,
  "author": "元稹",
  "paragraphs": [
   "万里长鸣望蜀门，病身犹带旧疮痕。",
   "遥看云路心空在，久服盐车力渐烦。",
   "尚有高悬双镜眼，何由并驾两朱轓。",
   "唯应夜识深山道，忽遇君侯一报恩。"
  ],
  "title": "贻蜀五首 病马诗寄上李尚书"
 },
 {
  "id": 4044,
  "author": "元稹",
  "paragraphs": [
   "韦门同是旧亲宾，独恨潘床簟有尘。",
   "十里花谿锦城丽，五年沙尾白头新。",
   "倅戎何事劳专席，老掾甘心逐众人。",
   "却待文星上天去，少分光影照沈沦。"
  ],
  "title": "贻蜀五首 李中丞表臣"
 },
 {
  "id": 4045,
  "author": "元稹",
  "paragraphs": [
   "为我殷勤卢子蒙，近来无复昔时同。",
   "懒成积疹推难动，禅尽狂心炼到空。",
   "老爱早眠虚夜月，病妨杯酒负春风。",
   "唯公两弟闲相访，往往潸然一望公。"
  ],
  "title": "贻蜀五首 卢评事子蒙"
 },
 {
  "id": 4046,
  "author": "元稹",
  "paragraphs": [
   "未面西川张校书，书来稠叠颇相于。",
   "我闻声价金应敌，众道风姿玉不如。",
   "远处从人须谨慎，少年为事要舒徐。",
   "劝君便是酬君爱，莫比寻常赠鲤鱼。"
  ],
  "title": "贻蜀五首 张校书元夫"
 },
 {
  "id": 4047,
  "author": "元稹",
  "paragraphs": [
   "处处侯门可曳裙，人人争事蜀尚书。",
   "摩天气直山曾拔，澈底心清水共虚。",
   "鹏翼已翻君好去，乌头未变我何如。",
   "殷勤为话深相感，不学冯谖待食鱼。"
  ],
  "title": "贻蜀五首 韦兵曹臧文"
 },
 {
  "id": 4048,
  "author": "元稹",
  "paragraphs": [
   "卫瓘诸孙卫玠珍，可怜雏凤好青春。",
   "解拈玉叶排新句，认得金环识旧身。",
   "十岁佩觿娇稚子，八行飞札老成人。",
   "杨公莫讶清无业，家有骊珠不复贫。"
  ],
  "title": "赠严童子"
 },
 {
  "id": 4049,
  "author": "元稹",
  "paragraphs": [
   "去日桐花半桐叶，别来桐树老桐孙。",
   "城中过尽无穷事，白发满头归故园。"
  ],
  "title": "桐孙诗"
 },
 {
  "id": 4050,
  "author": "元稹",
  "paragraphs": [
   "双堠频频减去程，渐知身得近京城。",
   "春来爱有归乡梦，一半犹疑梦里行。"
  ],
  "title": "西归绝句十二首 一"
 },
 {
  "id": 4051,
  "author": "元稹",
  "paragraphs": [
   "五年江上损容颜，今日春风到武关。",
   "两纸京书临水读，小桃花树满商山。"
  ],
  "title": "西归绝句十二首 二"
 },
 {
  "id": 4052,
  "author": "元稹",
  "paragraphs": [
   "同归谏院韦丞相，共贬河南亚大夫。",
   "今日还乡独憔悴，几人怜见白髭须。"
  ],
  "title": "西归绝句十二首 三"
 },
 {
  "id": 4053,
  "author": "元稹",
  "paragraphs": [
   "只去长安六日期，多应及得杏花时。",
   "春明门外谁相待，不梦闲人梦酒卮。"
  ],
  "title": "西归绝句十二首 四"
 },
 {
  "id": 4054,
  "author": "元稹",
  "paragraphs": [
   "白头归舍意如何，贺处无穷吊亦多。",
   "左降去时裴相宅，旧来车马几人过。"
  ],
  "title": "西归绝句十二首 五"
 },
 {
  "id": 4055,
  "author": "元稹",
  "paragraphs": [
   "还乡何用泪沾襟，一半云霄一半沈。",
   "世事渐多饶怅望，旧曾行处便伤心。"
  ],
  "title": "西归绝句十二首 六"
 },
 {
  "id": 4056,
  "author": "元稹",
  "paragraphs": [
   "闲游寺观从容到，遍问亲知次第寻。",
   "肠断裴家光德宅，无人扫地戟门深。"
  ],
  "title": "西归绝句十二首 七"
 },
 {
  "id": 4057,
  "author": "元稹",
  "paragraphs": [
   "一世营营死是休，生前无事定无由。",
   "不知山下东流水，何事长须日夜流。"
  ],
  "title": "西归绝句十二首 八"
 },
 {
  "id": 4058,
  "author": "元稹",
  "paragraphs": [
   "今朝西渡丹河水，心寄丹河无限愁。",
   "若到庄前竹园下，殷勤为绕故山流。"
  ],
  "title": "西归绝句十二首 九"
 },
 {
  "id": 4059,
  "author": "元稹",
  "paragraphs": [
   "寒窗风雪拥深炉，彼此相伤指白须。",
   "一夜思量十年事，几人强健几人无。"
  ],
  "title": "西归绝句十二首 十"
 },
 {
  "id": 4060,
  "author": "元稹",
  "paragraphs": [
   "云覆蓝桥雪满溪，须臾便与碧峰齐。",
   "风回面市连天合，冻压花枝著水低。"
  ],
  "title": "西归绝句十二首 十一"
 },
 {
  "id": 4061,
  "author": "元稹",
  "paragraphs": [
   "寒花带雪满山腰，著柳冰珠满碧条。",
   "天色渐明回一望，玉尘随马度蓝桥。"
  ],
  "title": "西归绝句十二首 十二"
 },
 {
  "id": 4062,
  "author": "元稹",
  "paragraphs": [
   "泉溜才通疑夜磬，烧烟余暖有春泥。",
   "千层玉帐铺松盖，五出银区印虎蹄。",
   "暗落金乌山渐黑，深埋粉堠路浑迷。",
   "心知魏阙无多地，十二琼楼百里西。"
  ],
  "title": "留呈梦得子厚致用"
 },
 {
  "id": 4063,
  "author": "元稹",
  "paragraphs": [
   "小碎诗篇取次书，等闲题柱意何如。",
   "诸郎到处应相问，留取三行代鲤鱼。"
  ],
  "title": "小碎"
 },
 {
  "id": 4064,
  "author": "元稹",
  "paragraphs": [
   "莫愁已去无穷事，漫苦如今有限身。",
   "二百年来城里宅，一家知换几多人。"
  ],
  "title": "和乐天高相宅"
 },
 {
  "id": 4065,
  "author": "元稹",
  "paragraphs": [
   "病嗟酒户年年减，老觉尘机渐渐深。",
   "饮罢醒余更惆怅，不如闲事不经心。"
  ],
  "title": "和乐天仇家酒"
 },
 {
  "id": 4066,
  "author": "元稹",
  "paragraphs": [
   "欲离烦恼三千界，不在禅门八万条。",
   "心火自生还自灭，云师无路与君销。"
  ],
  "title": "和乐天赠云寂僧"
 },
 {
  "id": 4067,
  "author": "元稹",
  "paragraphs": [
   "今朝相送自同游，酒语诗情替别愁。",
   "忽到沣西总回去，一身骑马向通州。"
  ],
  "title": "沣西别乐天博载樊宗宪李景信两秀才侄谷三月三十日相饯送"
 },
 {
  "id": 4068,
  "author": "元稹",
  "paragraphs": [
   "长学对治思苦处，偏将死苦教人间。",
   "今因为说无生死，无可对治心更闲。"
  ],
  "title": "寄昙嵩寂三上人"
 },
 {
  "id": 4069,
  "author": "元稹",
  "paragraphs": [
   "僧临大道阅浮生，来往憧憧利与名。",
   "二十八年何限客，不曾闲见一人行。"
  ],
  "title": "题漫天岭智藏师兰若僧云住此二十八年"
 },
 {
  "id": 4070,
  "author": "元稹",
  "paragraphs": [
   "苍溪县下嘉陵水，入峡穿江到海流。",
   "凭仗鲤鱼将远信，雁回时节到扬州。"
  ],
  "title": "苍溪县寄扬州兄弟"
 },
 {
  "id": 4071,
  "author": "元稹",
  "paragraphs": [
   "忆昔分襟童子郎，白头抛掷又他乡。",
   "三千里外巴南恨，二十年前城里狂。",
   "宁氏舅甥俱寂寞，荀家兄弟半沦亡。",
   "泪因生别兼怀旧，回首江山欲万行。"
  ],
  "title": "赠吴渠州从姨兄士则"
 },
 {
  "id": 4072,
  "author": "元稹",
  "paragraphs": [
   "孤吟独寝意千般，合眼逢君一夜欢。",
   "惭愧梦魂无远近，不辞风雨到长滩。"
  ],
  "title": "长滩梦李绅"
 },
 {
  "id": 4073,
  "author": "元稹",
  "paragraphs": [
   "新政县前逢月夜，嘉陵江底看星辰。",
   "已闻城上三更鼓，不见心中一个人。",
   "须鬓暗添巴路雪，衣裳无复帝乡尘。",
   "曾沾几许名兼利，劳动生涯涉苦辛。"
  ],
  "title": "新政县"
 },
 {
  "id": 4074,
  "author": "元稹",
  "paragraphs": [
   "渠江明净峡逶迤，船到明滩拽𥮘迟。",
   "橹窡动摇妨作梦，巴童指点笑吟诗。",
   "畬余宿麦黄山腹，日背残花白水湄。",
   "物色可怜心莫恨，此行都是独行时。"
  ],
  "title": "南昌滩"
 },
 {
  "id": 4075,
  "author": "元稹",
  "paragraphs": [
   "通州到日日平西，江馆无人虎印泥。",
   "忽向破檐残漏处，见君诗在柱心题。"
  ],
  "title": "见乐天诗"
 },
 {
  "id": 4076,
  "author": "元稹",
  "paragraphs": [
   "雨滞更愁南瘴毒，月明兼喜北风凉。",
   "古城楼影横空馆，湿地虫声绕暗廊。",
   "萤火乱飞秋已近，星辰早没夜初长。",
   "孩提万里何时见，狼籍家书满卧床。"
  ],
  "title": "夜坐"
 },
 {
  "id": 4077,
  "author": "元稹",
  "paragraphs": [
   "残灯无焰影幢幢，此夕闻君谪九江。",
   "垂死病中惊坐起，暗风吹雨入寒窗。"
  ],
  "title": "闻乐天授江州司马"
 },
 {
  "id": 4078,
  "author": "元稹",
  "paragraphs": [
   "君思曲水嗟身老，我望通州感道穷。",
   "同入新年两行泪，白头翁坐说城中。"
  ],
  "title": "岁日赠拒非"
 },
 {
  "id": 4079,
  "author": "元稹",
  "paragraphs": [
   "红树蝉声满夕阳，白头相送倍相伤。",
   "老嗟去日光阴促，病觉今年昼夜长。",
   "顾我亲情皆远道，念君兄弟欲他乡。",
   "红旗满眼襄州路，此别泪流千万行。"
  ],
  "title": "送卢戡"
 },
 {
  "id": 4080,
  "author": "元稹",
  "paragraphs": [
   "风吹竹叶休还动，雨点荷心暗复明。",
   "曾向西江船上宿，惯闻寒夜滴篷声。"
  ],
  "title": "雨声"
 },
 {
  "id": 4081,
  "author": "元稹",
  "paragraphs": [
   "南郡生徒辞绛帐，东山妓乐拥油旌。",
   "钧天排比箫韶待，犹顾人间有别情。"
  ],
  "title": "奉和荥阳公离筵作"
 },
 {
  "id": 4082,
  "author": "元稹",
  "paragraphs": [
   "古时应是山头水，自古流来江路深。",
   "若使江流会人意，也应知我远来心。"
  ],
  "title": "嘉陵水"
 },
 {
  "id": 4083,
  "author": "元稹",
  "paragraphs": [
   "忆君无计写君诗，写尽千行说向谁。",
   "题在阆州东寺壁，几时知是见君时。"
  ],
  "title": "阆州开元寺壁题乐天诗"
 },
 {
  "id": 4084,
  "author": "元稹",
  "paragraphs": [
   "万里寄书将出峡，却凭巫峡寄江州。",
   "伤心最是江头月，莫把书将上庾楼。"
  ],
  "title": "凭李忠州寄书乐天"
 },
 {
  "id": 4085,
  "author": "元稹",
  "paragraphs": [
   "远信入门先有泪，妻惊女哭问何如。",
   "寻常不省曾如此，应是江州司马书。"
  ],
  "title": "得乐天书"
 },
 {
  "id": 4086,
  "author": "元稹",
  "paragraphs": [
   "无身尚拟魂相就，身在那无梦往还。",
   "直到他生亦相觅，不能空记树中环。"
  ],
  "title": "寄乐天"
 },
 {
  "id": 4087,
  "author": "元稹",
  "paragraphs": [
   "终须修到无修处，闻尽声闻始不闻。",
   "莫著妄心销彼我，我心无我亦无君。"
  ],
  "title": "酬知退"
 },
 {
  "id": 4088,
  "author": "元稹",
  "paragraphs": [
   "平生欲得山中住，天与通州绕郡山。",
   "睡到日西无一事，月储三万买教闲。"
  ],
  "title": "通州"
 },
 {
  "id": 4089,
  "author": "元稹",
  "paragraphs": [
   "今日庐峰霞绕寺，昔时鸾殿凤回书。",
   "两封相去八年后，一种俱云五夜初。",
   "渐觉此生都是梦，不能将泪滴双鱼。"
  ],
  "title": "酬乐天书后三韵"
 },
 {
  "id": 4090,
  "author": "元稹",
  "paragraphs": [
   "西江流水到江州，闻道分成九道流。",
   "我滴两行相忆泪，遣君何处遣人求。",
   "除非入海无由住，纵使逢滩未拟休。",
   "会向伍员潮上见，气充顽石报心雠。"
  ],
  "title": "相忆泪"
 },
 {
  "id": 4091,
  "author": "元稹",
  "paragraphs": [
   "何事相逢翻有泪，念君缘我到通州。",
   "留君剩住君须住，我不自由君自由。"
  ],
  "title": "喜李十一景信到"
 },
 {
  "id": 4092,
  "author": "元稹",
  "paragraphs": [
   "寒夜灯前赖酒壶，与君相对兴犹孤。",
   "忠州刺史应闲卧，江水猿声睡得无。"
  ],
  "title": "与李十一夜饮"
 },
 {
  "id": 4093,
  "author": "元稹",
  "paragraphs": [
   "淮水连年起战尘，油旌三换一何频。",
   "共君前后俱从事，羞见功名与别人。"
  ],
  "title": "赠李十一"
 },
 {
  "id": 4094,
  "author": "元稹",
  "paragraphs": [
   "今年寒食好风流，此日一家同出游。",
   "碧水青山无限思，莫将心道是涪州。"
  ],
  "title": "寒食日"
 },
 {
  "id": 4095,
  "author": "元稹",
  "paragraphs": [
   "病瘴年深浑秃尽，那能胜置角头巾。",
   "暗梳蓬发羞临镜，私戴莲花耻见人。",
   "白发过于冠色白，银钉少校颔中银。",
   "我身四十犹如此，何况吾兄六十身。"
  ],
  "title": "三兄以白角巾寄遗发不胜冠因有感叹"
 },
 {
  "id": 4096,
  "author": "元稹",
  "paragraphs": [
   "巴南分与亲情别，不料与君床并头。",
   "为我远来休怅望，折君灾难是通州。"
  ],
  "title": "别李十一五绝 一"
 },
 {
  "id": 4097,
  "author": "元稹",
  "paragraphs": [
   "京城每与闲人别，犹自伤心与白头。",
   "今日别君心更苦，别君缘是在通州。"
  ],
  "title": "别李十一五绝 二"
 },
 {
  "id": 4098,
  "author": "元稹",
  "paragraphs": [
   "万里尚能来远道，一程那忍便分头。",
   "鸟笼猿槛君应会，十步向前非我州。"
  ],
  "title": "别李十一五绝 三"
 },
 {
  "id": 4099,
  "author": "元稹",
  "paragraphs": [
   "来时见我江南岸，今日送君江上头。",
   "别后料添新梦寐，虎惊蛇伏是通州。"
  ],
  "title": "别李十一五绝 四"
 },
 {
  "id": 4100,
  "author": "元稹",
  "paragraphs": [
   "闻君欲去潜销骨，一夜暗添新白头。",
   "明朝别后应肠断，独櫂破船归到州。"
  ],
  "title": "别李十一五绝 五"
 },
 {
  "id": 4101,
  "author": "元稹",
  "paragraphs": [
   "前回一去五年别，此别又知何日回。",
   "好住乐天休怅望，匹如元不到京来。"
  ],
  "title": "酬乐天醉别"
 },
 {
  "id": 4102,
  "author": "元稹",
  "paragraphs": [
   "雨滑危梁性命愁，差池一步一生休。",
   "黄泉便是通州郡，渐入深泥渐到州。"
  ],
  "title": "酬乐天雨后见忆"
 },
 {
  "id": 4103,
  "author": "元稹",
  "paragraphs": [
   "闻君西省重徘徊，秘阁书房次第开。",
   "壁记欲题三漏合，吏人惊问十年来。",
   "经排蠹简怜初校，芸长陈根识旧栽。",
   "司马见诗心最苦，满身蚊蚋哭烟埃。"
  ],
  "title": "和乐天过秘阁书省旧厅"
 },
 {
  "id": 4104,
  "author": "元稹",
  "paragraphs": [
   "旧与杨郎在帝城，搜天斡地觅诗情。",
   "曾因并句甘称小，不为论年便唤兄。",
   "刮骨直穿由苦鬬，梦肠翻出暂闲行。",
   "因君投赠还相和，老去那能竞底名。"
  ],
  "title": "和乐天赠杨秘书"
 },
 {
  "id": 4105,
  "author": "元稹",
  "paragraphs": [
   "风吹笋箨飘红砌，雨打桐花盖绿莎。",
   "都大资人无暇日，泛池全少买池多。"
  ],
  "title": "和乐天题王家亭子"
 },
 {
  "id": 4106,
  "author": "元稹",
  "paragraphs": [
   "山水万重书断绝，念君怜我梦相闻。",
   "我今因病魂颠倒，唯梦闲人不梦君。"
  ],
  "title": "酬乐天频梦微之"
 },
 {
  "id": 4107,
  "author": "元稹",
  "paragraphs": [
   "学语胡儿撼玉玲，甘州破里最星星。",
   "使君自恨常多事，不得工夫夜夜听。"
  ],
  "title": "琵琶"
 },
 {
  "id": 4108,
  "author": "元稹",
  "paragraphs": [
   "山翠湖光似欲流，蜂声鸟思却堪愁。",
   "西施颜色今何在，但看春风百草头。"
  ],
  "title": "春词"
 },
 {
  "id": 4109,
  "author": "元稹",
  "paragraphs": [
   "鹦心明黠雀幽蒙，何事相将尽入笼。",
   "君避海鲸惊浪里，我随巴蟒瘴烟中。",
   "千山塞路音书绝，两地知春历日同。",
   "一树梅花数升酒，醉寻江岸哭东风。"
  ],
  "title": "酬乐天春寄微之"
 },
 {
  "id": 4110,
  "author": "元稹",
  "paragraphs": [
   "知君暗泊西江岸，读我闲诗欲到明。",
   "今夜通州还不睡，满山风雨杜鹃声。"
  ],
  "title": "酬乐天舟泊夜读微之诗"
 },
 {
  "id": 4111,
  "author": "元稹",
  "paragraphs": [
   "比因酬赠为花时，不为君行不复知。",
   "又更几年还共到，满墙尘土两篇诗。"
  ],
  "title": "酬乐天武关南见微之题山石榴花诗"
 },
 {
  "id": 4112,
  "author": "元稹",
  "paragraphs": [
   "三千里外巴虵穴，四十年来司马官。",
   "瘴色满身治不尽，疮痕刮骨洗应难。",
   "常甘人向衰容薄，独讶君将旧眼看。",
   "前日诗中高盖字，至今唇舌遍长安。"
  ],
  "title": "酬乐天见寄"
 },
 {
  "id": 4113,
  "author": "元稹",
  "paragraphs": [
   "湓城万里隔巴庸，纻薄绨轻共一封。",
   "腰带定知今瘦小，衣衫难作远裁缝。",
   "唯愁书到炎凉变，忽见诗来意绪浓。",
   "春草绿茸云色白，想君骑马好仪容。"
  ],
  "title": "酬乐天得稹所寄纻丝布白轻庸制成衣服以诗报之"
 },
 {
  "id": 4114,
  "author": "元稹",
  "paragraphs": [
   "昔年我见杯中渡，今日人言鹤上逢。",
   "两虎定随千岁鹿，双林添作几株松。",
   "方瞳应是新烧药，短脚知缘旧施舂。",
   "欲请僧繇远相画，苦愁频变本形容。"
  ],
  "title": "和乐天寻郭道士不遇"
 },
 {
  "id": 4115,
  "author": "元稹",
  "paragraphs": [
   "秋茅处处流痎疟，夜鸟声声哭瘴云。",
   "羸骨不胜纤细物，欲将文服却还君。"
  ],
  "title": "酬乐天寄生衣"
 },
 {
  "id": 4116,
  "author": "元稹",
  "paragraphs": [
   "茅檐屋舍竹篱州，虎怕偏蹄虵两头。",
   "暗蛊有时迷酒影，浮尘向日似波流。",
   "沙含水弩多伤骨，田仰畬刀少用牛。",
   "知得共君相见否，近来魂梦转悠悠。"
  ],
  "title": "酬乐天得微之诗知通州事因成四首 一"
 },
 {
  "id": 4117,
  "author": "元稹",
  "paragraphs": [
   "平地才应一顷余，阁栏都大似巢居。",
   "入衙官吏声疑鸟，下峡舟船腹似鱼。",
   "市井无钱论尺丈，田畴付火罢耘锄。",
   "此中愁杀须甘分，惟惜平生旧著书。"
  ],
  "title": "酬乐天得微之诗知通州事因成四首 二"
 },
 {
  "id": 4118,
  "author": "元稹",
  "paragraphs": [
   "哭鸟昼飞人少见，伥魂夜啸虎行多。",
   "满身沙虱无防处，独脚山魈不奈何。",
   "甘受鬼神侵骨髓，常忧岐路处风波。",
   "南歌未有东西分，敢唱沧浪一字歌。"
  ],
  "title": "酬乐天得微之诗知通州事因成四首 三"
 },
 {
  "id": 4119,
  "author": "元稹",
  "paragraphs": [
   "荒芜满院不能锄，甑有尘埃圃乏蔬。",
   "定觉身将囚一种，未知生共死何如。",
   "饥摇困尾丧家狗，热暴枯鳞失水鱼。",
   "苦境万般君莫问，自怜方寸本来虚。"
  ],
  "title": "酬乐天得微之诗知通州事因成四首 四"
 },
 {
  "id": 4120,
  "author": "元稹",
  "paragraphs": [
   "初因弹劾死东川，又为亲情弄化权百口共经三峡水，一时重上两漫天。",
   "尚书入用虽旬月，司马衔冤已十年。",
   "若待更遭秋瘴后，便愁平地有重泉。"
  ],
  "title": "酬乐天闻李尚书拜相以诗见贺"
 },
 {
  "id": 4121,
  "author": "元稹",
  "paragraphs": [
   "病煎愁绪转纷纷，百里何由说向君。",
   "老去心情随日减，远来书信隔年闻。",
   "三冬有电连春雨，九月无霜尽火云。",
   "并与巴南终岁热，四时谁道各平分。"
  ],
  "title": "酬乐天叹穷愁见寄"
 },
 {
  "id": 4122,
  "author": "元稹",
  "paragraphs": [
   "当年此日花前醉，今日花前病里销。",
   "独倚破帘闲怅望，可怜虚度好春朝。"
  ],
  "title": "酬乐天三月三日见寄"
 },
 {
  "id": 4123,
  "author": "元稹",
  "paragraphs": [
   "前途何在转茫茫，渐老那能不自伤。",
   "病为怕风多睡月，起因花药暂扶床。",
   "函关气索迷真侣，峡水波翻碍故乡。",
   "唯有秋来两行泪，对君新赠远诗章。"
  ],
  "title": "酬乐天叹损伤见寄"
 },
 {
  "id": 4124,
  "author": "元稹",
  "paragraphs": [
   "瘴塞巴山哭鸟悲，红妆少妇敛啼眉。",
   "殷勤奉药来相劝，云是前年欲病时。"
  ],
  "title": "瘴塞"
 },
 {
  "id": 4125,
  "author": "元稹",
  "paragraphs": [
   "庭中栽得红荆树，十月花开不待春。",
   "直到孩提尽惊怪，一家同是北来人。"
  ],
  "title": "红荆"
 },
 {
  "id": 4126,
  "author": "元稹",
  "paragraphs": [
   "胡笳夜奏塞声寒，是我乡音听渐难。",
   "料得小来辛苦学，又因知向峡中弹。"
  ],
  "title": "黄草峡听柔之琴二首 一"
 },
 {
  "id": 4127,
  "author": "元稹",
  "paragraphs": [
   "别鹤凄清觉露寒，离声渐咽命雏难。",
   "怜君伴我涪州宿，犹有心情彻夜弹。"
  ],
  "title": "黄草峡听柔之琴二首 二"
 },
 {
  "id": 4128,
  "author": "元稹",
  "paragraphs": [
   "渝工剑刃皆欧冶，巴吏书踪尽子云。",
   "唯我心知有来处，泊船黄草夜思君。"
  ],
  "title": "书剑"
 },
 {
  "id": 4129,
  "author": "元稹",
  "paragraphs": [
   "天门暗辟玉琤鍧，昼送中枢晓禁清。",
   "彤管内人书细腻，金奁御印篆分明。",
   "冲街不避将军令，跋敕兼题宰相名。",
   "南省郎官谁待诏，与君将向世间行。"
  ],
  "title": "内状诗寄杨白二员外"
 },
 {
  "id": 4130,
  "author": "元稹",
  "paragraphs": [
   "尔爷只为一杯酒，此别那知死与生。",
   "儿有何辜才七岁，亦教儿作瘴江行。"
  ],
  "title": "别毅郎 一"
 },
 {
  "id": 4131,
  "author": "元稹",
  "paragraphs": [
   "爱惜尔爷唯有我，我今憔悴望何人。",
   "伤心自比笼中鹤，翦尽翅翎愁到身。"
  ],
  "title": "别毅郎 二"
 },
 {
  "id": 4132,
  "author": "元稹",
  "paragraphs": [
   "犀带金鱼束紫袍，不能将命报分毫。",
   "他时得见牛常侍，为尔君前捧佩刀。"
  ],
  "title": "自责"
 },
 {
  "id": 4133,
  "author": "元稹",
  "paragraphs": [
   "棠阴犹在建溪矶，此去那论是与非。",
   "若见白头须尽敬，恐曾江岸识胡威。"
  ],
  "title": "送公度之福建"
 },
 {
  "id": 4134,
  "author": "元稹",
  "paragraphs": [
   "眼中三十年来泪，一望南云一度垂。",
   "惭愧临淮李常侍，远教形影暂相随。"
  ],
  "title": "喜五兄自泗州至"
 },
 {
  "id": 4135,
  "author": "元稹",
  "paragraphs": [
   "常年出入右银台，每怪春光例早回。",
   "惭愧杏园行在景，同州园里也先开。"
  ],
  "title": "杏花"
 },
 {
  "id": 4136,
  "author": "元稹",
  "paragraphs": [
   "三日春风已有情，拂人头面稍怜轻。",
   "殷勤为报长安柳，莫惜枝条动软声。"
  ],
  "title": "第三岁日咏春风凭杨员外寄长安柳"
 },
 {
  "id": 4137,
  "author": "元稹",
  "paragraphs": [
   "忆昔西河县下时，青山憔悴宦名卑。",
   "揄扬陶令缘求酒，结托萧娘只在诗。",
   "朱紫衣裳浮世重，苍黄岁序长年悲。",
   "白头后会知何日，一盏烦君不用辞。"
  ],
  "title": "赠别杨员外巨源"
 },
 {
  "id": 4138,
  "author": "元稹",
  "paragraphs": [
   "荣辱升沈影与身，世情谁是旧雷陈。",
   "唯应鲍叔犹怜我，自保曾参不杀人。",
   "山入白楼沙苑暮，潮生沧海野塘春。",
   "老逢佳景唯惆怅，两地各伤何限神。"
  ],
  "title": "寄乐天二首 一"
 },
 {
  "id": 4139,
  "author": "元稹",
  "paragraphs": [
   "论才赋命不相干，凤有文章雉有冠。",
   "羸骨欲销犹被刻，疮痕未没又遭弹。",
   "剑头已折藏须盖，丁字虽刚屈莫难。",
   "休学州前罗刹石，一生身敌海波澜。"
  ],
  "title": "寄乐天二首 二"
 },
 {
  "id": 4140,
  "author": "元稹",
  "paragraphs": [
   "别鹤声声怨夜弦，闻君此奏欲潸然。",
   "商瞿五十知无子，更付琴书与仲宣。"
  ],
  "title": "听妻弹别鹤操"
 },
 {
  "id": 4141,
  "author": "元稹",
  "paragraphs": [
   "渥洼徒自有权奇，伯乐书名世始知。",
   "竞走墙前希得俊，高县日下表无私。",
   "都中纸贵流传后，海外金填姓字时。",
   "珍重刘繇因首荐，为君送和碧云诗。"
  ],
  "title": "和王侍郎酬广宣上人观放榜后相贺"
 },
 {
  "id": 4142,
  "author": "元稹",
  "paragraphs": [
   "蹇驴瘦马尘中伴，紫绶朱衣梦里身。",
   "符竹偶因成对岸，文章虚被配为邻。",
   "湖翻白浪常看雪，火照红妆不待春。",
   "老大那能更争竞，任君投募醉乡人。"
  ],
  "title": "酬乐天喜邻郡"
 },
 {
  "id": 4143,
  "author": "元稹",
  "paragraphs": [
   "经过二郡逢贤牧，聚集诸郎宴老身。",
   "清夜漫劳红烛会，白头非是翠娥邻。",
   "曾携酒伴无端宿，自入朝行便别春。",
   "潦倒微之从不占，未知公议道何人。"
  ],
  "title": "再酬复言和前篇"
 },
 {
  "id": 4144,
  "author": "元稹",
  "paragraphs": [
   "莫言邻境易经过，彼此分符欲奈何。",
   "垂老相逢渐难别，白头期限各无多。"
  ],
  "title": "赠乐天"
 },
 {
  "id": 4145,
  "author": "元稹",
  "paragraphs": [
   "休遣玲珑唱我诗，我诗多是别君词。",
   "明朝又向江头别，月落潮平是去时。"
  ],
  "title": "重赠"
 },
 {
  "id": 4146,
  "author": "元稹",
  "paragraphs": [
   "晚日未抛诗笔砚，夕阳空望郡楼台。",
   "与君后会知何日，不似潮头暮却回。"
  ],
  "title": "别后西陵晚眺"
 },
 {
  "id": 4147,
  "author": "元稹",
  "paragraphs": [
   "州城迥绕拂云堆，镜水稽山满眼来。",
   "四面常时对屏障，一家终日在楼台。",
   "星河似向檐前落，鼓角惊从地底回。",
   "我是玉皇香案吏，谪居犹得住蓬莱。"
  ],
  "title": "以州宅夸于乐天"
 },
 {
  "id": 4148,
  "author": "元稹",
  "paragraphs": [
   "仙都难画亦难书，暂合登临不合居。",
   "绕郭烟岚新雨后，满山楼阁上灯初。",
   "人声晓动千门辟，湖色宵涵万象虚。",
   "为问西州罗刹岸，涛头冲突近何如。"
  ],
  "title": "重夸州宅旦暮景色兼酬前篇末句"
 },
 {
  "id": 4149,
  "author": "元稹",
  "paragraphs": [
   "乐天书内重封到，居敬堂前共读时。",
   "四友一为泉路客，三人两咏浙江诗。",
   "别无远近皆难见，老减心情自各知。",
   "杯酒与他年少隔，不相酬赠欲何之。"
  ],
  "title": "酬乐天吟张员外诗见寄因思上京每与乐天于居敬兄升平里咏张新诗"
 },
 {
  "id": 4150,
  "author": "元稹",
  "paragraphs": [
   "闲夜思君坐到明，追寻往事倍伤情。",
   "同登科后心相合，初得官时髭未生。",
   "二十年来谙世路，三千里外老江城。",
   "犹应更有前途在，知向人间何处行。"
  ],
  "title": "寄乐天"
 },
 {
  "id": 4151,
  "author": "元稹",
  "paragraphs": [
   "乐事难逢岁易徂，白头光景莫令孤。",
   "弄涛船更曾观否，望市楼还有会无。",
   "眼力少将寻案牍，心情且强掷枭卢。",
   "孙园虎寺随宜看，不必遥遥羡镜湖。"
  ],
  "title": "戏赠乐天复言"
 },
 {
  "id": 4152,
  "author": "元稹",
  "paragraphs": [
   "红尘扰扰日西徂，我兴云心两共孤。",
   "暂出已遭千骑拥，故交求见一人无。",
   "百篇书判从饶白，八米诗章未伏卢。",
   "最笑近来黄叔度，自投名刺占陂湖。"
  ],
  "title": "重酬乐天"
 },
 {
  "id": 4153,
  "author": "元稹",
  "paragraphs": [
   "绕郭笙歌夜景徂，稽山迥带月轮孤。",
   "休文欲咏心应破，道子虽来画得无。",
   "顾我小才同培𪣻，知君险鬬敌都卢。",
   "不然岂有姑苏郡，拟著陂塘比镜湖。"
  ],
  "title": "再酬复言"
 },
 {
  "id": 4154,
  "author": "元稹",
  "paragraphs": [
   "近来章奏小年诗，一种成空尽可悲。",
   "书得眼昏朱似碧，用来心破发如丝。",
   "催身易老缘多事，报主深恩在几时。",
   "天遣两家无嗣子，欲将文集与它谁。"
  ],
  "title": "郡务稍简因得整比旧诗幷连缀焚削封章委箧仅逾百轴偶成自叹因寄乐天"
 },
 {
  "id": 4155,
  "author": "元稹",
  "paragraphs": [
   "律吕同声我尔身，文章君是一伶伦。",
   "众推贾谊为才子，帝喜相如作侍臣。",
   "次韵千言曾报荅，直词三道共经纶。",
   "元诗駮杂真难辨，白朴流传用转新。",
   "蔡女图书虽在口，于公门户岂生尘。",
   "商瞿未老犹希冀，莫把籝金便付人。"
  ],
  "title": "酬乐天余思不尽加为六韵之作"
 },
 {
  "id": 4156,
  "author": "元稹",
  "paragraphs": [
   "莫嗟虚老海壖西，天下风光数会稽。",
   "灵泛桥前百里镜，石帆山崦五云溪。",
   "冰销田地芦锥短，春入枝条柳眼低。",
   "安得故人生羽翼，飞来相伴醉如泥。"
  ],
  "title": "寄乐天"
 },
 {
  "id": 4157,
  "author": "元稹",
  "paragraphs": [
   "知君夜听风萧索，晓望林亭雪半糊。",
   "撼落不教封柳眼，埽来偏尽附梅株。",
   "敲扶密竹枝犹亚，煦暖寒禽气渐苏。",
   "坐觉湖声迷远浪，回惊云路在长途。",
   "钱塘湖上苹先合，梳洗楼前粉暗铺。",
   "石立玉童披鹤氅，台施瑶席换龙须。",
   "满空飞舞应为瑞，寡和高歌只自娱。",
   "莫遣拥帘伤思妇，且将盈尺慰农夫。",
   "称觞彼此情何异，对景东西事有殊。",
   "镜水绕山山尽白，琉璃云母世间无。"
  ],
  "title": "酬乐天雪中见寄"
 },
 {
  "id": 4158,
  "author": "元稹",
  "paragraphs": [
   "雨香云澹觉微和，谁送春声入櫂歌。",
   "萱近北堂穿土早，柳偏东面受风多。",
   "湖添水色消残雪，江送潮头涌漫波。",
   "同受新年不同赏，无由缩地欲如何。"
  ],
  "title": "和乐天早春见寄"
 },
 {
  "id": 4159,
  "author": "元稹",
  "paragraphs": [
   "腊尽残销春又归，逢新别故欲沾衣。",
   "自惊身上添年纪，休系心中小是非。",
   "富贵祝来何所遂，聪明鞭得转无机。",
   "羞看稚子先拈酒，怅望平生旧采薇。",
   "去日渐加余日少，贺人虽闹故人稀。",
   "椒花丽句闲重检，艾发衰容惜寸辉。",
   "苦思正旦酬白雪，闲观风色动青旗。",
   "千官仗下炉烟里，东海西头意独违。"
  ],
  "title": "酬复言长庆四年元日郡斋感怀见寄"
 },
 {
  "id": 4160,
  "author": "元稹",
  "paragraphs": [
   "虚白堂神传好语，二年长伴独吟时。",
   "夜怜星月多离烛，日滉波涛一下帷。",
   "为报何人偿酒债，引看墙上使君诗。"
  ],
  "title": "代郡斋神荅乐天"
 },
 {
  "id": 4161,
  "author": "元稹",
  "paragraphs": [
   "却报君侯听苦辞，老头抛我欲何之。",
   "武牢关外虽分手，不似如今衰白时。"
  ],
  "title": "酬乐天重寄别"
 },
 {
  "id": 4162,
  "author": "元稹",
  "paragraphs": [
   "山容水态使君知，楼上从容万状移。",
   "日映文章霞细丽，风驱鳞甲浪参差。",
   "鼓催潮户凌晨击，笛赛婆官彻夜吹。",
   "唤客潜挥远红袖，卖垆高挂小青旗。",
   "賸铺床席春眠处，乍卷帘帷月上时。",
   "光景无因将得去，为郎抄在和郎诗。"
  ],
  "title": "和乐天重题别东楼"
 },
 {
  "id": 4163,
  "author": "元稹",
  "paragraphs": [
   "扰扰纷纷旦暮间，经营闲事不曾闲。",
   "多缘老病推辞酒，少有功夫久羡山。",
   "清夜笙歌喧四郭，黄昏钟漏下重关。",
   "何由得似周从事，醉入人家醒始还。"
  ],
  "title": "余杭周从事以十章见寄词调清婉难于遍酬聊和诗首篇以荅来贶"
 },
 {
  "id": 4164,
  "author": "元稹",
  "paragraphs": [
   "柳眼梅心渐欲春，白头西望忆何人。",
   "金陵太守曾相伴，共蹋银台一路尘。"
  ],
  "title": "寄浙西李大夫四首 一"
 },
 {
  "id": 4165,
  "author": "元稹",
  "paragraphs": [
   "蘂珠深处少人知，网索西临太液池。",
   "浴殿晓闻天语后，步廊骑马笑相随。"
  ],
  "title": "寄浙西李大夫四首 二"
 },
 {
  "id": 4166,
  "author": "元稹",
  "paragraphs": [
   "禁林同直话交情，无夜无曾不到明。",
   "最忆西楼人静夜，玉晨钟磬两三声。"
  ],
  "title": "寄浙西李大夫四首 三"
 },
 {
  "id": 4167,
  "author": "元稹",
  "paragraphs": [
   "由来鹏化便图南，浙右虽雄我未甘。",
   "早渡西江好归去，莫抛舟楫滞春潭。"
  ],
  "title": "寄浙西李大夫四首 四"
 },
 {
  "id": 4168,
  "author": "元稹",
  "paragraphs": [
   "嫁时五月归巴地，今日双旌上越州。",
   "兴庆首行千命妇，会稽旁带六诸侯。",
   "海楼翡翠闲相逐，镜水鸳鸯煖共游。",
   "我有主恩羞未报，君于此外更何求。"
  ],
  "title": "初除浙东妻有阻色因以四韵晓之"
 },
 {
  "id": 4169,
  "author": "元稹",
  "paragraphs": [
   "春野醉吟十里程，斋宫潜咏万人惊。",
   "今宵不寐到明读，风雨晓闻开锁声。"
  ],
  "title": "为乐天自勘诗集因思顷年城南醉归马上递唱艳曲十余里不绝长庆初俱以制诰侍宿南郊斋宫夜后偶吟数十篇两掖诸公洎翰林学士三十余人惊起就听逮至卒吏莫不众观群公直至侍从行礼之时不复聚寐予与乐天吟哦竟亦不绝因书于乐天卷后越中冬夜风雨不觉将晓诸门互启关锁即事成篇"
 },
 {
  "id": 4170,
  "author": "元稹",
  "paragraphs": [
   "残历半张余十四，灰心雪鬓两凄然。",
   "定知新岁御楼后，从此不名长庆年。"
  ],
  "title": "题长庆四年历日尾"
 },
 {
  "id": 4171,
  "author": "元稹",
  "paragraphs": [
   "梦上高高天，高高苍苍高不极。",
   "下视五岳块累累，仰天依旧苍苍色。",
   "蹋云耸身身更上，攀天上天攀未得。",
   "西瞻若水兔轮低，东望蟠桃海波黑。",
   "日月之光不到此，非暗非明烟塞塞。",
   "天悠地远身跨风，下无阶梯上无力。",
   "来时畏有他人上，截断龙胡斩鹏翼。",
   "茫茫漫漫方自悲，哭向青云椎素臆。",
   "哭声厌咽旁人恶，唤起惊悲泪飘露。",
   "千惭万谢唤厌人，向使无君终不寤。"
  ],
  "title": "乐府古题序 梦上天"
 },
 {
  "id": 4172,
  "author": "元稹",
  "paragraphs": [
   "吴宫夜长宫漏款，帘幕四垂灯焰煖。",
   "西施自舞王自管，雪纻翻翻鹤翎散。",
   "促节牵繁舞腰懒，舞腰懒，王罢饮。",
   "盖覆西施凤花锦，身作匡床臂为枕。",
   "朝珮枞玉王晏寝，寝醒阍报门无事。",
   "子胥死后言为讳，近王之臣谕王意。",
   "共笑越王穷惴惴，夜夜抱冰寒不睡。"
  ],
  "title": "乐府古题序 冬白纻"
 },
 {
  "id": 4173,
  "author": "元稹",
  "paragraphs": [
   "将进酒，将进酒。",
   "酒中有毒鸩主父，言之主父伤主母。",
   "母为妾地父妾天，仰天俯地不忍言。",
   "阳为僵踣主父前，主父不知加妾鞭。",
   "旁人知妾为主说，主将泪洗鞭头血。",
   "推椎主母牵下堂，扶妾遣升堂上床。",
   "将进酒，酒中无毒令主寿。",
   "愿主回恩归主母，遣妾如此由主父。",
   "妾为此事人偶知，自惭不密方自悲。",
   "主今颠倒安置妾，贪天僭地谁不为。"
  ],
  "title": "乐府古题序 将进酒"
 },
 {
  "id": 4174,
  "author": "元稹",
  "paragraphs": [
   "海波无底珠沈海，采珠之人判死采。",
   "万人判死一得珠，斛量买婢人何在。",
   "年年采珠珠避人，今年采珠由海神。",
   "海神采珠珠尽死，死尽明珠空海水。",
   "珠为海物海属神，神今自采何况人。"
  ],
  "title": "乐府古题序 采珠行"
 },
 {
  "id": 4175,
  "author": "元稹",
  "paragraphs": [
   "董逃董逃董卓逃，揩铿戈甲声劳嘈。",
   "剜剜深脐脂焰焰，人皆数叹曰。",
   "尔独不忆年年取我身上膏，膏销骨尽烟火死。",
   "长安城中贼毛起，城门四走公卿士。",
   "走劝刘虞作天子，刘虞不敢作天子。",
   "曹瞒篡乱从此始，董逃董逃人莫喜。",
   "胜负相环相枕倚，缝缀难成裁破易。",
   "何况曲针不能伸巧指，欲学裁缝须准拟。"
  ],
  "title": "乐府古题序 董逃行"
 },
 {
  "id": 4176,
  "author": "元稹",
  "paragraphs": [
   "忆远曲，郎身不远郎心远。",
   "沙随郎饭俱在匙，郎意看沙那比饭。",
   "水中书字无字痕，君心暗画谁会君。",
   "况妾事姑姑进止，身去门前同万里。",
   "一家尽是郎腹心，妾似生来无两耳。",
   "妾身何足言，听妾私劝君。",
   "君今夜夜醉何处？姑来伴妾自闭门。",
   "嫁夫恨不早，养儿将备老。",
   "妾自嫁郎身骨立，老姑为郎求娶妾。",
   "妾不忍见姑郎忍见，为郎忍耐看姑面。"
  ],
  "title": "乐府古题序 忆远曲"
 },
 {
  "id": 4177,
  "author": "元稹",
  "paragraphs": [
   "赵卒四十万，尽为坑中鬼。",
   "赵王未信赵母言，犹点新兵更填死。",
   "填死之兵兵气索，秦强赵破括敌起。",
   "括虽专命起尚轻，何况牵肘之人牵不已。",
   "坑中之鬼妻在营，髽麻戴绖鹅雁鸣。",
   "送夫之妇又行哭，哭声送死非送行。",
   "夫远征，远征不必戍长城，出门便不知死生。"
  ],
  "title": "乐府古题序 夫远征"
 },
 {
  "id": 4178,
  "author": "元稹",
  "paragraphs": [
   "织夫何太忙，蚕经三卧行欲老。",
   "蚕神女圣早成丝，今年丝税抽征早。",
   "早征非是官人恶，去岁官家事戎索。",
   "征人战苦束刀疮，主将勋高换罗幕。",
   "缫丝织帛犹努力，变缉撩机苦难织。",
   "东家头白双女儿，为解挑纹嫁不得。",
   "檐前袅袅游丝上，上有蜘蛛巧来往。",
   "羡他虫豸解缘天，能向虚空织罗网。"
  ],
  "title": "乐府古题序 织妇词"
 },
 {
  "id": 4179,
  "author": "元稹",
  "paragraphs": [
   "牛咤咤，田确确。",
   "旱块敲牛蹄趵趵，种得官仓珠颗谷。",
   "六十年来兵蔟蔟，月月食粮车辘辘。",
   "一日官军收海服，驱牛驾车食牛肉。",
   "归来攸得牛两角，重铸锄犂作斤㔉。",
   "姑舂妇担去输官，输官不足归卖屋。",
   "愿官早胜雠早覆，农死有儿牛有犊，誓不遣官军粮不足。"
  ],
  "title": "乐府古题序 田家词"
 },
 {
  "id": 4180,
  "author": "元稹",
  "paragraphs": [
   "侠客不怕死，怕在事不成。",
   "事成不肯藏姓名，我非窃贼谁夜行。",
   "白日堂堂杀袁盎，九衢草草人面青。",
   "此客此心师海鲸，海鲸露背横沧溟。",
   "海波分作两处生，分海减海刀，侠客有谋。",
   "人不识测，三尺铁蛇延二国。"
  ],
  "title": "乐府古题序 侠客行"
 },
 {
  "id": 4181,
  "author": "元稹",
  "paragraphs": [
   "鸟不解走，兽不解飞。",
   "两不相解，那得相讥。",
   "犬不饮露，蝉不啖肥。",
   "以蝉易犬，蝉死犬饥。",
   "燕在梁栋，鼠在阶基。",
   "各自窠窟，人不能移。",
   "妇好针缕，夫读书诗。",
   "男翁女嫁，卒不相知。",
   "惧聋摘耳，效痛嚬眉。",
   "我不非尔，尔无我非。"
  ],
  "title": "乐府古题序 君莫非"
 },
 {
  "id": 4182,
  "author": "元稹",
  "paragraphs": [
   "种豆耘锄，种禾沟甽。",
   "禾苗豆甲，狐榾兔翦。",
   "割鹄𫗪鹰，烹麟啖犬。",
   "鹰怕兔毫，犬被狐引。",
   "狐兔相须，鹰犬相尽。",
   "日暗天寒，禾稀豆损。",
   "鹰犬就烹，狐兔俱哂。"
  ],
  "title": "乐府古题序 田野狐兔行"
 },
 {
  "id": 4183,
  "author": "元稹",
  "paragraphs": [
   "当来日大难行，前有阪，后有坑。",
   "大梁侧，小梁倾。",
   "两轴相绞，两轮相撑。",
   "大牛竖，小牛横。",
   "乌啄牛背，足趺力儜，当来日大难行。",
   "太行虽险，险可使平。",
   "轮轴自挠，牵制不停。",
   "泥潦渐久，荆棘旋生。",
   "行必不得，不如不行。"
  ],
  "title": "乐府古题序 当来日大难行"
 },
 {
  "id": 4184,
  "author": "元稹",
  "paragraphs": [
   "古道天道长人道短，我道天道短人道长。",
   "天道昼夜回转不曾住，春秋冬夏忙，颠风暴雨电雷狂。",
   "晴被阴暗，月夺日光。",
   "往往星宿，日亦堂堂。",
   "天既职性命，道德人自强。",
   "尧舜有圣德，天不能遣。",
   "寿命永昌，泥金刻玉。",
   "与秦始皇，周公傅说。",
   "何不长宰相，老耼仲尼。",
   "何事栖遑，莽卓恭显。",
   "皆数十年富贵，梁冀夫妇。",
   "车马煌煌，若此颠倒事。",
   "岂非天道短，岂非人道长。",
   "尧舜留得神圣事，百代天子有典章。",
   "仲尼留得孝顺语，千年万岁父子不敢相灭亡。",
   "殁后千余载，唐家天子封作文宣王。",
   "老君留得五千字，子孙万万称圣唐。",
   "谥作玄元帝，魂魄坐天堂。",
   "周公周礼二十卷，有能行者知纪纲。",
   "傅说说命三四纸，有能师者称祖宗。",
   "天能夭人命，人使道无穷。",
   "若此神圣事，谁道人道短。",
   "岂非人道长，天能种百草。",
   "莸得十年有气息，蕣才一日芳。",
   "人能拣得丁沈兰蕙，料理百和香。",
   "天解养禽兽，𫗪虎豹豺狼。",
   "人解和曲糵，充礿祀烝尝。",
   "杜鹃无百作，天遣百鸟哺雏。",
   "不遣哺凤皇，巨蟒寿千岁。",
   "天遣食牛吞象充腹肠，蛟螭与变化。",
   "鬼怪与隐藏，蚊蚋与利觜。",
   "枳棘与锋铓，赖得人道有拣别。",
   "信任天道真茫茫，若此撩乱事。",
   "岂非天道短，赖得人道长。"
  ],
  "title": "乐府古题序 人道短"
 },
 {
  "id": 4185,
  "author": "元稹",
  "paragraphs": [
   "古来苦乐之相倚，近于掌上之十指。",
   "君心半夜猜恨生，荆棘满怀天未明。",
   "汉成眼瞥飞燕时，可怜班女恩已衰。",
   "未有因由相决绝，犹得半年佯暖热。",
   "转将深意谕旁人，缉缀瑕疵遣潜说。",
   "一朝诏下辞金屋，班姬自痛何仓卒。",
   "呼天抚地将自明，不悟寻时暗销骨。",
   "白首宫人前再拜，愿将日月相辉解。",
   "苦乐相寻昼夜间，灯光那有天明在。",
   "主今被夺心应苦，妾夺深恩初为主。",
   "欲知妾意恨主时，主今为妾思量取。",
   "班姬收泪抱妾身，我曾排摈无限人。"
  ],
  "title": "乐府古题序 苦乐相倚曲"
 },
 {
  "id": 4186,
  "author": "元稹",
  "paragraphs": [
   "兄弟同出门，同行不同志。",
   "凄凄分岐路，各各营所为。",
   "兄上荆山巅，翻石辨虹气。",
   "弟沈沧海底，偷珠待龙睡。",
   "出门不数年，同归亦同遂。",
   "俱用私所珍，升沈自兹异。",
   "献珠龙王宫，值龙觅珠次。",
   "但喜复得珠，不求珠所自。",
   "酬客双龙女，授客六龙辔。",
   "遣充行雨神，雨泽随客意。",
   "雩夏钟鼓繁，禜秋玉帛积。",
   "彩色画廊庙，奴僮被珠翠。",
   "骥𫘧千万双，鸳鸯七十二。",
   "言者未摇舌，无人敢轻议。",
   "其兄因献璞，再刖不履地。",
   "门户亲戚疏，匡床妻妾弃。",
   "铭心有所待，视足无所愧。",
   "持璞自枕头，泪痕双血渍。",
   "一朝龙醒寤，本问偷珠事。",
   "因知行雨偏，妻子五刑备。",
   "仁兄捧尸哭，势友掉头讳。",
   "丧车黔首葬，吊客青蝇至。",
   "楚有望气人，王前忽长跪。",
   "贺王得贵宝，不远王所莅。",
   "求之果如言，剖出浮筠腻。",
   "白珩无颜色，垂棘有瑕累。",
   "在楚裂地封，入赵连城贵。",
   "秦遣李斯书，书为传国瑞。",
   "秦亡汉魏传，传者得神器。",
   "卞和名永永，与宝不相坠。",
   "劝尔出门行，行难莫行易。",
   "易得还易失，难同亦难离。",
   "善贾识贪廉，良田无稙穉。",
   "磨剑莫磨锥，磨锥成小利。"
  ],
  "title": "乐府古题序 出门行"
 },
 {
  "id": 4187,
  "author": "元稹",
  "paragraphs": [
   "捉捕复捉捕，莫捉狐与兔。",
   "狐兔藏窟穴，豺狼妨道路。",
   "道路非不妨，最忧蝼蚁聚。",
   "豺狼不陷阱，蝼蚁潜幽蠹。",
   "切切主人窗，主人轻细故。",
   "延缘蚀𣡵栌，渐入栋梁柱。",
   "梁栋尽空虚，攻穿痕不露。",
   "主人坦然意，昼夜安寝寤。",
   "网罗布参差，鹰犬走回互。",
   "尽力穷窟穴，无心自还顾。",
   "客来歌捉捕，歌竟泪如雨。",
   "岂是惜狐兔，畏君先后误。",
   "愿君埽梁栋，莫遣蝼蚁附。",
   "次及清道涂，尽灭豺狼步。",
   "主人堂上坐，行客门前度。",
   "然后巡野田，遍张畋猎具。",
   "外无枭獍援，内有熊罴驱。",
   "狡兔掘荒榛，妖狐熏古墓。",
   "用力不足多，得禽自无数。",
   "畏君听未详，听客有明喻。",
   "虮虱谁不轻，鲸鲵谁不恶。",
   "在海尚幽遐，在怀交秽污。",
   "歌此劝主人，主人那不悟。",
   "不悟还更歌，谁能恐违忤。"
  ],
  "title": "乐府古题序 捉捕歌"
 },
 {
  "id": 4188,
  "author": "元稹",
  "paragraphs": [
   "年年塞下丁，长作出塞兵。",
   "自从冒顿强，官筑遮虏城。"
  ],
  "title": "乐府古题序 古筑城曲五解 一"
 },
 {
  "id": 4189,
  "author": "元稹",
  "paragraphs": [
   "筑城须努力，城高遮得贼。",
   "但恐贼路多，有城遮不得。"
  ],
  "title": "乐府古题序 古筑城曲五解 二"
 },
 {
  "id": 4190,
  "author": "元稹",
  "paragraphs": [
   "丁口传父言，莫问城坚不。",
   "平城被虏围，汉㔉城墙走。"
  ],
  "title": "乐府古题序 古筑城曲五解 三"
 },
 {
  "id": 4191,
  "author": "元稹",
  "paragraphs": [
   "因兹请休和，虏往骑来过。",
   "半疑兼半信，筑城犹嵯峨。"
  ],
  "title": "乐府古题序 古筑城曲五解 四"
 },
 {
  "id": 4192,
  "author": "元稹",
  "paragraphs": [
   "筑城安敢烦，愿听丁一言。",
   "请筑鸿胪寺，兼愁虏出关。"
  ],
  "title": "乐府古题序 古筑城曲五解 五"
 },
 {
  "id": 4193,
  "author": "元稹",
  "paragraphs": [
   "估客无住著，有利身则行。",
   "出门求火伴，入户辞父兄。",
   "父兄相教示，求利莫求名。",
   "求名有所避，求利无不营。",
   "火伴相勒缚，卖假莫卖诚。",
   "交关但交假，本生得失轻。",
   "自兹相将去，誓死意不更。",
   "亦解市头语，便无邻里情。",
   "𨱎石打臂钏，糯米吹项璎。",
   "归来邨中卖，敲作金石声。",
   "邨中田舍娘，贵贱不敢争。",
   "所费百钱本，已得十倍赢。",
   "颜色转光净，饮食亦甘馨。",
   "子本频蕃息，货贩日兼幷。",
   "求珠驾沧海，采玉上荆衡。",
   "北买党项马，西擒吐蕃鹦。",
   "炎洲布火浣，蜀地锦织成。",
   "越婢脂肉滑，奚僮眉眼明。",
   "通算衣食费，不计远近程。",
   "经游天下遍，却到长安城。",
   "城中东西市，闻客次第迎。",
   "迎客兼说客，多财为势倾。",
   "客心本明黠，闻语心已惊。",
   "先问十常侍，次求百公卿。",
   "侯家与主第，点缀无不精。",
   "归来始安坐，富与王者勍。",
   "市卒酒肉臭，县胥家舍成。",
   "岂唯绝言语，奔走极使令。",
   "大儿贩材木，巧识梁栋形。",
   "小儿贩盐卤，不入州县征。",
   "一身偃市利，突若截海鲸。",
   "钩距不敢下，下则牙齿横。",
   "生为估客乐，判尔乐一生。",
   "尔又生两子，钱刀何岁平。"
  ],
  "title": "乐府古题序 估客乐"
 },
 {
  "id": 4194,
  "author": "元稹",
  "paragraphs": [
   "连昌宫中满宫竹，岁久无人森似束。",
   "又有墙头千叶桃，风动落花红蔌蔌。",
   "宫边老翁为余泣，小年进食曾因入。",
   "上皇正在望仙楼，太真同凭阑干立。",
   "楼上楼前尽珠翠，炫转荧煌照天地。",
   "归来如梦复如痴，何暇备言宫里事。",
   "初过寒食一百六，店舍无烟宫树绿。",
   "夜半月高弦索鸣，贺老琵琶定场屋。",
   "力士传呼觅念奴，念奴潜伴诸郎宿。",
   "须臾觅得又连催，特敕街中许然烛。",
   "春娇满眼睡红绡，掠削云鬟旋装束。",
   "飞上九天歌一声，二十五郎吹管逐。",
   "逡巡大遍凉州彻，色色龟兹轰录续。",
   "李謩擪笛傍宫墙，偷得新翻数般曲。",
   "平明大驾发行宫，万人歌舞涂路中。",
   "百官队仗避岐薛，杨氏诸姨车鬬风。",
   "明年十月东都破，御路犹存禄山过。",
   "驱令供顿不敢藏，万姓无声泪潜堕。",
   "两京定后六七年，却寻家舍行宫前。",
   "庄园烧尽有枯井，行宫门闭树宛然。",
   "尔后相传六皇帝，不到离宫门久闭。",
   "往来年少说长安，玄武楼成花萼废。",
   "去年敕使因斫竹，偶值门开暂相逐。",
   "荆榛栉比塞池塘，狐兔骄痴缘树木。",
   "舞榭敧倾基尚在，文窗窈窕纱犹绿。",
   "尘埋粉壁旧花钿，乌啄风筝碎珠玉。",
   "上皇偏爱临砌花，依然御榻临阶斜。",
   "蛇出燕巢盘鬬栱，菌生香案正当衙。",
   "寝殿相连端正楼，太真梳洗楼上头。",
   "晨光未出帘影黑，至今反挂珊瑚钩。",
   "指似傍人因恸哭，却出宫门泪相续。",
   "自从此后还闭门，夜夜狐狸上门屋。",
   "我闻此语心骨悲，太平谁致乱者谁。",
   "翁言野父何分别，耳闻眼见为君说。",
   "姚崇宋璟作相公，劝谏上皇言语切。",
   "燮理阴阳禾黍丰，调和中外无兵戎。",
   "长官清平太守好，拣选皆言由相公。",
   "开元之末姚宋死，朝廷渐渐由妃子。",
   "禄山宫里养作儿，虢国门前闹如市。",
   "弄权宰相不记名，依稀忆得杨与李。",
   "庙谟颠倒四海摇，五十年来作疮痏。",
   "今皇神圣丞相明，诏书才下吴蜀平。",
   "官军又取淮西贼，此贼亦除天下宁。",
   "年年耕种宫前道，今年不遣子孙耕。",
   "老翁此意深望幸，努力庙谋休用兵。"
  ],
  "title": "连昌宫词"
 },
 {
  "id": 4195,
  "author": "元稹",
  "paragraphs": [
   "忆昔先皇幸蜀时，八马入谷七马疲。",
   "肉绽筋挛四蹄脱，七马死尽无马骑。",
   "天子蒙尘天雨泣，巉岩道路淋漓湿。",
   "峥嵘白草眇难期，謥洞黄泉安可入。",
   "朱泚围兵抽未尽，怀光寇骑追行及。",
   "嫔娥相顾倚树啼，鹓鹭无声仰天立。",
   "圉人初进望云骓，彩色憔悴众马欺。",
   "上前喷吼如有意，耳尖卓立节踠奇。",
   "君王试遣回胸臆，撮骨锯牙骈两肋。",
   "蹄悬四跼脑颗方，胯耸三山尾株直。",
   "圉人畏诮仍相惑，此马无良空有力。",
   "频频啮掣辔难施，往往跳趫鞍不得。",
   "色沮声悲仰天诉，天不遣言君未识。",
   "亚身受取白玉羁，开口衔将紫金勒。",
   "君王自此方敢骑，似遇良臣久凄恻。",
   "龙腾鱼鳖啅然惊，骥朌驴骡少颜色。",
   "七圣心迷运方厄，五丁力尽路犹窄。",
   "橐它山上斧刃堆，望秦岭下锥头石。",
   "五六百里真符县，八十四盘青山驿。",
   "掣开流电有辉光，突过浮云无朕迹。",
   "地平险尽施黄屋，九九属车十二纛。",
   "齐暎前导引骓头，严震迎号抱骓足。",
   "路傍垂白天宝民，望骓礼拜见骓哭。",
   "皆言玄宗当时无此马，不免骑骡来幸蜀。",
   "雄雄猛将李令公，收城杀贼豺狼空。",
   "天旋地转日再中，天子却坐明光宫。",
   "朝廷无事忘征战，校猎朝回暮球宴。",
   "御马齐登拟用槽，君王自试宣徽殿。",
   "圉人还进望云骓，性强步阔无方便。",
   "分鬃摆杖头太高，擘肘回头项难转。",
   "人人共恶难回跋，潜遣飞龙减刍秣。",
   "银鞍绣韂不复施，空尽天年御槽活。",
   "当时邹谚已有言，莫倚功高浪开阔。",
   "登山纵似望云骓，平地须饶红叱拨。",
   "长安三月花垂草，果下翩翩紫骝好。",
   "千官煖热李令闲，百马生狞望云老。",
   "望云骓，尔之种类世世奇。",
   "当时项王乘尔祖，分配英豪称霸王。",
   "尔身今日逢圣人，从幸巴渝归入秦。",
   "功成事遂身退天之道，何必随群逐队到死蹋红尘。",
   "望云骓，用与不用各有时，尔勿悲。"
  ],
  "title": "望云骓马歌"
 },
 {
  "id": 4196,
  "author": "元稹",
  "paragraphs": [
   "天宝年中花鸟使，撩花狎鸟含春思。",
   "满怀墨诏求嫔御，走上高楼半酣醉。",
   "醉酣直入卿士家，闺闱不得偷回避。",
   "良人顾妾心死别，小女呼爷血垂泪。",
   "十中有一得更衣，永配深宫作宫婢。",
   "御马南奔胡马蹙，宫女三千合宫弃。",
   "宫门一闭不复开，上阳花草青苔地。",
   "月夜闲闻洛水声，秋池暗度风荷气。",
   "日日长看提众门，终身不见门前事。",
   "近年又送数人来，自言兴庆南宫至。",
   "我悲此曲将彻骨，更想深冤复酸鼻。",
   "此辈贱嫔何足言，帝子天孙古称贵。",
   "诸王在合四十年，七宅六宫门户閟。",
   "隋炀枝条袭封邑，肃宗血胤无官位。",
   "王无妃媵主无婿，阳亢阴淫结灾累。",
   "何如决壅顺众流，女遣从夫男作吏。"
  ],
  "title": "和李校书新题乐府十二首 上阳白发人"
 },
 {
  "id": 4197,
  "author": "元稹",
  "paragraphs": [
   "泗滨浮石裁为磬，古乐疏音少人听。",
   "工师小贱牙旷稀，不辨邪声嫌雅正。",
   "正声不屈古调高，钟律参差管弦病。",
   "铿金戛瑟徒相杂，投玉敲冰杳然零。",
   "华原软石易追琢，高下随人无雅郑。",
   "弃旧美新由乐胥，自此黄钟不能竞。",
   "玄宗爱乐爱新乐，梨园弟子承恩横。",
   "霓裳才彻胡骑来，云门未得蒙亲定。",
   "我藏古磬藏在心，有时激作南风咏。",
   "伯夔曾抚野兽驯，仲尼暂叩春雷盛。",
   "何时得向笋簴悬，为君一吼君心醒。",
   "愿君每听念封疆，不遣豺狼剿人命。"
  ],
  "title": "和李校书新题乐府十二首 华原磬"
 },
 {
  "id": 4198,
  "author": "元稹",
  "paragraphs": [
   "赵璧五弦弹征调，征声巉绝何清峭。",
   "辞雄皓鹤警露啼，失子哀猿绕林啸。",
   "风入春松正凌乱，莺含晓舌怜娇妙。",
   "呜呜暗溜咽冰泉，杀杀霜刀涩寒鞘。",
   "促节频催渐繁拨，珠幢斗绝金铃掉。",
   "千靫鸣镝发胡弓，万片清球击虞庙。",
   "众乐虽同第一部，德宗皇帝常偏召。",
   "旬休节假暂归来，一声狂杀长安少。",
   "主第侯家最难见，挼歌按曲皆承诏。",
   "水精帘外教贵嫔，玳瑁筵心伴中要。",
   "臣有五贤非此弦，或在拘囚或屠钓。",
   "一贤得进胜累百，两贤得进同周召。",
   "三贤事汉灭暴彊，四贤镇岳宁边徼。",
   "五贤并用调五常，五常既叙三光耀。",
   "赵璧五弦非此贤，九九何劳设庭燎。"
  ],
  "title": "和李校书新题乐府十二首 五弦弹"
 },
 {
  "id": 4199,
  "author": "元稹",
  "paragraphs": [
   "吾闻昔日西凉州，人烟扑地桑柘稠。",
   "蒲萄酒熟恣行乐，红艳青旗朱粉楼。",
   "楼下当垆称卓女，楼头伴客名莫愁。",
   "乡人不识离别苦，更卒多为沈滞游。",
   "哥舒开府设高宴，八珍九酝当前头。",
   "前头百戏竞撩乱，丸剑跳踯霜雪浮。",
   "狮子摇光毛彩竖，胡腾醉舞筋骨柔。",
   "大宛来献赤汗马，赞普亦奉翠茸裘。",
   "一朝燕贼乱中国，河湟没尽空遗丘。",
   "开远门前万里堠，今来蹙到行原州。",
   "去京五百而近何其逼，天子县内半没为荒陬。",
   "西凉之道尔阻修，连城边将但高会，每听此曲能不羞。"
  ],
  "title": "和李校书新题乐府十二首 西凉伎"
 },
 {
  "id": 4200,
  "author": "元稹",
  "paragraphs": [
   "吾闻黄帝鼓清角，弭伏熊罴舞玄鹤。",
   "舜持干羽苗革心，尧用咸池凤巢阁。",
   "大夏濩武皆象功，功多已讶玄功薄。",
   "汉祖过沛亦有歌，秦王破阵非无作。",
   "作之宗庙见艰难，作之军旅传糟粕。",
   "明皇度曲多新态，宛转侵淫易沈著。",
   "赤白桃李取花名，霓裳羽衣号天落。",
   "雅弄虽云已变乱，夷音未得相参错。",
   "自从胡骑起烟尘，毛毳腥膻满咸洛。",
   "女为胡妇学胡妆，伎进胡音务胡乐。",
   "火凤声沈多咽绝，春莺啭罢长萧索。",
   "胡音胡骑与胡妆，五十年来竞纷泊。"
  ],
  "title": "和李校书新题乐府十二首 法曲"
 },
 {
  "id": 4201,
  "author": "元稹",
  "paragraphs": [
   "建中之初放驯象，远归林邑近交广。",
   "兽返深山鸟构巢，鹰雕鹞鹘无羁鞅。",
   "贞元之岁贡驯犀，上林置圈官司养。",
   "玉盆金栈非不珍，虎啖狴牢鱼食网。",
   "渡江之橘逾汶貉，反时易性安能长。",
   "腊月北风霜雪深，踡跼鳞身遂长往。",
   "行地无疆费传驿，通天异物罹幽枉。",
   "乃知养兽如养人，不必人人自敦奖。",
   "不扰则得之于理，不夺有以多于赏。",
   "脱衣推食衣食之，不若男耕女令纺。",
   "尧民不自知有尧，但见安闲聊击壤。",
   "前观驯象后驯犀，理国其如指诸掌。"
  ],
  "title": "和李校书新题乐府十二首 驯犀"
 },
 {
  "id": 4202,
  "author": "元稹",
  "paragraphs": [
   "胡部新声锦筵坐，中庭汉振高音播。",
   "太宗庙乐传子孙，取类群凶阵初破。",
   "戢戢攒枪霜雪耀，腾腾击鼓云雷磨。",
   "初疑遇敌身启行，终象由文士宪左。",
   "昔日高宗常立听，曲终然后临玉座。",
   "如今节将一掉头，电卷风收尽摧挫。",
   "宋晋郑女歌声发，满堂会客齐喧㰤。",
   "珊珊珮玉动腰身，一一贯珠随咳唾。",
   "顷向圜丘见郊祀，亦曾正旦亲朝贺。",
   "太常雅乐备宫悬，九奏未终百寮惰。",
   "惉滞难令季札辨，迟回但恐文侯卧。",
   "工师尽取聋昧人，岂是先王作之过。",
   "宋沇尝传天宝季，法曲胡音忽相和。",
   "明年十月燕寇来，九庙千门虏尘涴我闻此语叹复泣，古来邪正将谁奈。",
   "奸声入耳佞入心，侏儒饱饭夷齐饿。"
  ],
  "title": "和李校书新题乐府十二首 立部伎"
 },
 {
  "id": 4203,
  "author": "元稹",
  "paragraphs": [
   "骠之乐器头象驼，音声不合十二和。",
   "促舞跳趫筋节硬，繁辞变乱名字讹。",
   "千弹万唱皆咽咽，左旋右转空傞傞。",
   "俯地呼天终不会，曲成调变当如何。",
   "德宗深意在柔远，笙镛不御停娇娥。",
   "史馆书为朝贡传，太常编入鞮靺科。",
   "古时陶尧作天子，逊遁亲听康衢歌。",
   "又遣遒人持木铎，遍采讴谣天下过。",
   "万人有意皆洞达，四岳不敢施烦苛。",
   "尽令区中击壤块，燕及海外覃恩波。",
   "秦霸周衰古官废，下堙上塞王道颇。",
   "共矜异俗同声教，不念齐民方荐瘥。",
   "传称鱼鳖亦咸若，苟能效此诚足多。",
   "借如牛马未蒙泽，岂在抱瓮滋鼋鼍。",
   "教化从来有源委，必将泳海先泳河。",
   "是非倒置自古有，骠兮骠兮谁尔诃。"
  ],
  "title": "和李校书新题乐府十二首 骠国乐"
 },
 {
  "id": 4204,
  "author": "元稹",
  "paragraphs": [
   "天宝欲末胡欲乱，胡人献女能胡旋。",
   "旋得明王不觉迷，妖胡奄到长生殿。",
   "胡旋之义世莫知，胡旋之容我能传。",
   "蓬断霜根羊角疾，竿戴朱盘火轮炫。",
   "骊珠迸珥逐飞星，虹晕轻巾掣流电。",
   "潜鲸暗噏笡波海，回风乱舞当空霰。",
   "万过其谁辨终始，四座安能分背面。",
   "才人观者相为言，承奉君恩在圜变。",
   "是非好恶随君口，南北东西逐君眄。",
   "柔软依身著佩带，裴回绕指同环钏。",
   "佞臣闻此心计回，荧惑君心君眼眩。",
   "君言似曲屈为钩，君言好直舒为箭。",
   "巧随清影触处行，妙学春莺百般啭。",
   "倾天侧地用君力，抑塞周遮恐君见。",
   "翠华南幸万里桥，玄宗始悟坤维转寄言旋目与旋心，有国有家当共谴。"
  ],
  "title": "和李校书新题乐府十二首 胡旋女"
 },
 {
  "id": 4205,
  "author": "元稹",
  "paragraphs": [
   "西南六诏有遗种，僻在荒陬路寻壅。",
   "部落支离君长贱，比诸夷狄为幽冗。",
   "犬戎彊盛频侵削，降有愤心战无勇。",
   "夜防抄盗保深山，朝望烟尘上高冢。",
   "鸟道绳桥来款附，非因慕化因危悚。",
   "清平官系金呿嵯，求天叩地持双珙。",
   "益州大将韦令公，顷实遭时定汧陇。",
   "自居剧镇无他绩，幸得蛮来固恩宠。",
   "为蛮开道引蛮朝，迎蛮送蛮常继踵。",
   "天子临轩四方贺，朝廷无事唯端拱。",
   "漏天走马春雨寒，泸水飞蛇瘴烟重。",
   "椎头丑类除忧患，瘇足役夫劳汹涌。",
   "匈奴互市岁不供，云蛮通好辔长駷。",
   "戎王养马渐多年，南人耗悴西人恐。"
  ],
  "title": "和李校书新题乐府十二首 蛮子朝"
 },
 {
  "id": 4206,
  "author": "元稹",
  "paragraphs": [
   "边头大将差健卒，入抄禽生快于鹘。",
   "但逢赪面即捉来，半是边人半戎羯。",
   "大将论功重多级，捷书飞奏何超忽。",
   "圣朝不杀谐至仁，远送炎方示微罚。",
   "万里虚劳肉食费，连头尽被毡裘暍。",
   "华裀重席卧腥臊，病犬愁鸪声咽嗢。",
   "中有一人能汉语，自言家本长城窟。",
   "少年随父戍安西，河渭瓜沙眼看没。",
   "天宝未乱犹数载，狼星四角光蓬勃。",
   "中原祸作边防危，果有豺狼四来伐。",
   "蕃马膘成正翘健，蕃兵肉饱争唐突。",
   "烟尘乱起无亭燧，主帅惊跳弃旄钺。",
   "半夜城摧鹅雁鸣，妻啼子叫曾不歇。",
   "阴森神庙未敢依，脆薄河冰安可越。",
   "荆棘深处共潜身，前困蒺藜后臲卼。",
   "平明蕃骑四面走，古墓深林尽株榾。",
   "少壮为俘头被髠，老翁留居足多刖。",
   "乌鸢满野尸狼藉，楼榭成灰墙突兀。",
   "暗水溅溅入旧池，平沙漫漫铺明月。",
   "戎王遣将来安慰，口不敢言心咄咄。",
   "供进腋腋御叱般，岂料穹庐拣肥腯。",
   "五六十年消息绝，中间盟会又猖獗。",
   "眼穿东日望尧云，肠断正朝梳汉发。",
   "近年如此思汉者，半为老病半埋骨。",
   "常教孙子学乡音，犹话平时好城阙。",
   "老者傥尽少者壮，生长蕃中似蕃悖。",
   "不知祖父皆汉民，便恐为蕃心矻矻。",
   "缘边饱𫗪十万众，何不齐驱一时发。",
   "年年但捉两三人，精卫衔芦塞溟渤。"
  ],
  "title": "和李校书新题乐府十二首 缚戎人"
 },
 {
  "id": 4207,
  "author": "元稹",
  "paragraphs": [
   "年年买马阴山道，马死阴山帛空耗。",
   "元和天子念女工，内出金银代酬犒。",
   "臣有一言昧死进，死生甘分荅恩焘。",
   "费财为马不独生，耗帛伤工有他盗。",
   "臣闻平时七十万匹马，关中不省闻嘶噪。",
   "四十八监选龙媒，时贡天庭付良造。",
   "如今坰野十无一，尽在飞龙相践暴。",
   "万束刍茭供旦暮，千钟菽粟长牵漕。",
   "屯军郡国百余镇，缣缃岁奉春冬劳。",
   "税户逋逃例摊配，官司折纳仍贪冒。",
   "挑纹变𦈙力倍费，弃旧从新人所好。",
   "越縠缭绫织一端，十匹素缣功未到。",
   "豪家富贾逾常制，令族清班无雅操。",
   "从骑爱奴丝布衫，臂鹰小儿云锦韬。",
   "群臣利己要差僭，天子深衷空悯悼。",
   "绰立花塼鹓凤行，雨露恩波几时报。"
  ],
  "title": "和李校书新题乐府十二首 阴山道"
 },
 {
  "id": 4208,
  "author": "元稹",
  "paragraphs": [
   "有鸟有鸟名老鸱，鸱张贪很老不衰。",
   "似鹰指爪唯攫肉，戾天羽翮徒翰飞。",
   "朝偷暮窃恣昏饱，后顾前瞻高树枝。",
   "珠丸弹射死不去，意在护巢兼护儿。"
  ],
  "title": "有鸟二十章 一"
 },
 {
  "id": 4209,
  "author": "元稹",
  "paragraphs": [
   "有鸟有鸟毛似鹤，行步虽迟性灵恶。",
   "主人但见闲慢容，许占蓬莱最高阁。",
   "弱羽长忧俊鹘拳，疽肠暗著鹓雏啄。",
   "千年不死伴灵龟，枭心鹤貌何人觉。"
  ],
  "title": "有鸟二十章 二"
 },
 {
  "id": 4210,
  "author": "元稹",
  "paragraphs": [
   "有鸟有鸟如鹳雀，食蛇抱𬒈天姿恶。",
   "行经水浒为毒流，羽拂酒杯为死药。",
   "汉后忍渴天岂知，骊姬坟地君宁觉。",
   "呜呼为有白色毛，亦得乘轩谬称鹤。"
  ],
  "title": "有鸟二十章 三"
 },
 {
  "id": 4211,
  "author": "元稹",
  "paragraphs": [
   "有鸟有鸟名为鸠，毛衣软毳心性柔。",
   "鹘缘暖足怜不吃，鹞为同科曾共游。",
   "飞飞渐上高高阁，百鸟不猜称好逑。",
   "佳人许伴鹓雏食，望尔化为张氏钩。"
  ],
  "title": "有鸟二十章 四"
 },
 {
  "id": 4212,
  "author": "元稹",
  "paragraphs": [
   "有鸟有鸟名野鸡，天姿耿介行步齐。",
   "主人偏养怜整顿，玉粟充肠瑶树栖。",
   "池塘潜狎不鸣雁，津梁暗引无用鹈。",
   "秋鹰迸逐霜鹘远，𫛳鸟护巢当昼啼。",
   "主人频问遣妖术，力尽计穷音响凄。",
   "当时何不早量分，莫遣辉光深照泥。"
  ],
  "title": "有鸟二十章 五"
 },
 {
  "id": 4213,
  "author": "元稹",
  "paragraphs": [
   "有鸟有鸟群翠碧，毛羽短长心并窄。",
   "皆曾偷食渌池鱼，前去后来更逼迫。",
   "食鱼满腹各自飞，池上见人长似客。",
   "飞飞竞占嘉树林，百鸟不争缘凤惜。"
  ],
  "title": "有鸟二十章 六"
 },
 {
  "id": 4214,
  "author": "元稹",
  "paragraphs": [
   "有鸟有鸟群纸鸢，因风假势童子牵。",
   "去地渐高人眼乱，世人为尔羽毛全。",
   "风吹绳断童子走，余势尚存犹在天。",
   "愁尔一朝还到地，落在深泥谁复怜。"
  ],
  "title": "有鸟二十章 七"
 },
 {
  "id": 4215,
  "author": "元稹",
  "paragraphs": [
   "有鸟有鸟名啄木，木中求食常不足。",
   "偏啄邓林求一虫，虫孔未穿长觜秃。",
   "木皮已穴虫在信，虫蚀木心根柢覆。",
   "可怜树上百鸟儿，有时飞向新林宿。"
  ],
  "title": "有鸟二十章 八"
 },
 {
  "id": 4216,
  "author": "元稹",
  "paragraphs": [
   "有鸟有鸟众蝙蝠，长伴佳人占华屋。",
   "妖鼠多年羽翮生，不辨雌雄无本族。",
   "穿墉伺隙善潜身，昼伏宵飞恶明烛。",
   "大厦虽存柱石倾，暗啮栋梁成蠹木。"
  ],
  "title": "有鸟二十章 九"
 },
 {
  "id": 4217,
  "author": "元稹",
  "paragraphs": [
   "有鸟有鸟名为鸮，深藏孔穴难动摇。",
   "鹰鹯绕树探不得，随珠弹尽声转娇。",
   "主人烦惑罢擒取，许占神林为物妖。"
  ],
  "title": "有鸟二十章 十"
 },
 {
  "id": 4218,
  "author": "元稹",
  "paragraphs": [
   "有鸟有鸟名燕子，口中未省无泥滓。",
   "春风吹送廊庑间，秋社驱将嵌孔里。",
   "雷惊雨洒一时苏，云压霜摧半年死。",
   "驱去驱来长信风，暂托栋梁何用喜。"
  ],
  "title": "有鸟二十章 十一"
 },
 {
  "id": 4219,
  "author": "元稹",
  "paragraphs": [
   "有鸟有鸟名老乌，贪痴突悖天下无。",
   "田中攫肉吞不足，偏入诸巢探众雏。",
   "归来仍占主人树，腹饱巢高声响麤。",
   "山鸦野鹊闲受肉，凤皇不得闻罪辜。",
   "秋鹰掣断架上索，利爪一挥毛血落。",
   "可怜鸦鹊慕腥膻，犹向巢边竞纷泊。"
  ],
  "title": "有鸟二十章 十二"
 },
 {
  "id": 4220,
  "author": "元稹",
  "paragraphs": [
   "有鸟有鸟谓白鹇，雪毛皓白红觜殷。",
   "贵人妾妇爱光彩，行提坐臂怡朱颜。",
   "妖姬谢宠辞金屋，雕笼又伴新人宿。",
   "无心为主拟衔花，空长白毛映红肉。"
  ],
  "title": "有鸟二十章 十三"
 },
 {
  "id": 4221,
  "author": "元稹",
  "paragraphs": [
   "有鸟有鸟群雀儿，中庭啄粟篱上飞。",
   "秋鹰欺小嫌不食，凤皇容众从尔随。",
   "大鹏忽起遮白日，余风簸荡山岳移。",
   "翩翾百万徒惊噪，扶摇势远何由知。",
   "古来妄说衔花报，纵解衔花何所为。",
   "可惜官仓无限粟，伯夷饿死黄口肥。"
  ],
  "title": "有鸟二十章 十四"
 },
 {
  "id": 4222,
  "author": "元稹",
  "paragraphs": [
   "有鸟有鸟皆百舌，舌端百啭声咄㗌。",
   "先春尽学百鸟啼，真伪不分听者悦。",
   "伶伦凤律乱宫商，盘木天鸡误时节。",
   "朝朝暮暮主人耳，桃李无言管弦咽。",
   "五月炎光朱火盛，阳焰烧阴幽响绝。",
   "安知不是卷舌星，化作刚刀一时截。"
  ],
  "title": "有鸟二十章 十五"
 },
 {
  "id": 4223,
  "author": "元稹",
  "paragraphs": [
   "有鸟有鸟毛羽黄，雄者为鸳雌者鸯。",
   "主人幷养七十二，罗列雕笼开洞房。",
   "雄鸣一声雌鼓翼，夜不得栖朝不食。",
   "气息榻然双翅垂，犹入笼中就颜色。"
  ],
  "title": "有鸟二十章 十六"
 },
 {
  "id": 4224,
  "author": "元稹",
  "paragraphs": [
   "有鸟有鸟名鹞雏，铃子眼睛苍锦襦。",
   "贵人腕软怜易臂，奋肘一挥前后呼。",
   "俊鹘无由拳狡兔，金雕不得擒魅狐。",
   "文王长在苑中猎，何日非熊休卖屠。"
  ],
  "title": "有鸟二十章 十七"
 },
 {
  "id": 4225,
  "author": "元稹",
  "paragraphs": [
   "有鸟有鸟名鹦鹉，养在雕笼解人语。",
   "主人曾问私所闻，因说妖姬暗欺主。",
   "主人方惑翻见疑，趁归陇底双翅垂。",
   "山鸦野雀怪鹦语，竞噪争窥无已时。",
   "君不见隋朝陇头姥，娇养双鹦嘱新妇。",
   "一鹦曾说妇无仪，悍妇杀鹦欺主母。",
   "一鹦闭口不复言，母问不言何太久。",
   "鹦言悍妇杀鹦由，母为逐之乡里丑。",
   "当时主母信尔言，顾尔微禽命何有。",
   "今之主人翻尔疑，何事笼中漫开口。"
  ],
  "title": "有鸟二十章 十八"
 },
 {
  "id": 4226,
  "author": "元稹",
  "paragraphs": [
   "有鸟有鸟名俊鹘，鹞小雕痴俊无匹。",
   "雏鸭拂爪血迸天，狡兔中拳头粉骨。",
   "平明度海朝未食，拔上秋空云影没。",
   "瞥然飞下人不知，搅碎荒城魅狐窟。"
  ],
  "title": "有鸟二十章 十九"
 },
 {
  "id": 4227,
  "author": "元稹",
  "paragraphs": [
   "有鸟有鸟真白鹤，飞上九霄云漠漠。",
   "司晨守夜悲鸡犬，啄腐吞腥笑雕鹗。",
   "尧年值雪度关山，晋室闻琴下寥廓。",
   "辽东尽尔千岁人，怅望桥边旧城郭。"
  ],
  "title": "有鸟二十章 二十"
 },
 {
  "id": 4228,
  "author": "元稹",
  "paragraphs": [
   "有酒有酒鸡初鸣，夜长睡足神虑清。",
   "悄然危坐心不平，浩思一气初彭亨。",
   "澒洞浩汗真无名，胡不终浑成。",
   "胡为沈浊以升清，矗然分画高下程。",
   "天蒸地郁群动萌，毛鳞裸介如鬇鬡。",
   "呜呼万物纷已生，我可奈何兮杯一倾。"
  ],
  "title": "有酒十章 一"
 },
 {
  "id": 4229,
  "author": "元稹",
  "paragraphs": [
   "有酒有酒东方明，一杯既进吞元精。",
   "尚思天地之始名，一元既二分浊清。",
   "地居方直天体明，胡不八荒圢圢如砥平。",
   "胡山高屹崪海泓澄，胡不日车杲杲昼夜行。",
   "胡为月轮灭缺星𥋝盯，呜呼不得真宰情，我可奈何兮杯再倾。"
  ],
  "title": "有酒十章 二"
 },
 {
  "id": 4230,
  "author": "元稹",
  "paragraphs": [
   "有酒有酒兮湛渌波，饮将愉兮气弥和。",
   "念万古之纷罗，我独慨然而浩歌。",
   "歌曰：天耶，地耶。",
   "肇万物耶，储胥大庭之君耶。",
   "恍耶，忽耶。",
   "有耶，传而信耶。",
   "久而谬耶，文字生而羲农作耶。",
   "仁义别而圣贤出耶，炎始暴耶。",
   "蚩尤炽耶，轩辕战耶。",
   "不得已耶，仁耶。",
   "圣耶，愍人之毒耶。",
   "天荡荡耶，尧穆穆耶。",
   "岂其让耶，归有德耶。",
   "舜其贪耶，德能嗣耶。",
   "岂其让耶，授有功耶。",
   "禹功大耶，人戴之耶。",
   "益不逮耶，启能德耶。",
   "家天下耶，荣后嗣耶。",
   "于后嗣之荣则可耶，于天下之荣其可耶。",
   "呜呼远尧舜之日耶，何弃舜之速耶。",
   "辛癸虐耶，汤武革耶。",
   "顺天意耶，公天下耶。",
   "踵夏荣嗣，私其公耶。",
   "并建万国，均其私耶。",
   "专征递伐，鬬海内耶。",
   "秦埽其类，威定之耶。",
   "二代而陨，守不仁耶。",
   "汉魏而降，乘其机耶。",
   "短长理乱，系其术耶。",
   "尧耶，舜耶。",
   "终不可逮耶，将德之者不位。",
   "位者不逮其德耶，时耶。",
   "时耶，时其可耶，我可奈何兮一杯又进歌且歌。"
  ],
  "title": "有酒十章 三"
 },
 {
  "id": 4231,
  "author": "元稹",
  "paragraphs": [
   "有酒有酒兮黯兮溟，仰天大呼兮。",
   "天漫漫兮高兮青，高兮漫兮吾孰知天否与灵。",
   "取人之仰者，无乃在乎昭昭乎曰与夫日星。",
   "何三光之并照兮，奄云雨之冥冥。",
   "幽妖倏忽兮水怪族形，鼋鼍岸走兮海若鬬鲸。",
   "河溃溃兮愈浊，济翻翻兮不宁。",
   "蛇喷云而出穴，虎啸风兮屡鸣。",
   "污高巢而凤去兮，溺厚地而芝兰以之不生。",
   "葵心倾兮何向，松影直而孰明。",
   "人惧愁兮戴荣，天寂默兮无声。",
   "呜呼！天在云之上兮，人在云之下兮。",
   "又安能决云而上征，呜呼。",
   "既上征之不可兮，我奈何兮杯复倾。"
  ],
  "title": "有酒十章 四"
 },
 {
  "id": 4232,
  "author": "元稹",
  "paragraphs": [
   "有酒有酒香满尊，君宁不饮开君颜。",
   "岂不知君饮此心恨，君今独醒谁与言。",
   "君宁不见飓风翻海火燎原，巨鳌唐突高焰延。",
   "精卫衔芦塞海溢，枯鱼喷沫救池燔。",
   "筋疲力竭波更大，鳍燋甲裂身已干。",
   "有翼劝尔升九天，有鳞劝尔登龙门。",
   "九天下视日月转，龙门上激雷雨奔。",
   "螗螂虽怒谁尔惧，鹖旦虽啼谁尔怜。",
   "抟空意远风来壮，我可奈何兮一杯又进消我烦。"
  ],
  "title": "有酒十章 五"
 },
 {
  "id": 4233,
  "author": "元稹",
  "paragraphs": [
   "有酒有酒歌且哀，江春例早多早梅。",
   "樱桃桃李相续开，间以木兰之秀香裴回。",
   "东风吹尽南风来，莺声渐涩花摧𬯎。",
   "四月清和艳残卉，芍药翻红蒲映水。",
   "夏龙痡毒雷雨多，蒲叶离披艳红死。",
   "红艳犹存榴树花，紫苞欲绽高笋牙。",
   "笋牙成竹冒霜雪，榴花落地还销歇。",
   "万古盈亏相逐行，君看夜夜当窗月。",
   "荣落亏盈可奈何，生成未遍霜霰过。",
   "霜霰过兮复奈何，灵芝敻绝荆棘多。",
   "荆棘多兮可奈何，可奈何兮终奈何。",
   "秦皇尧舜俱腐骨，我可奈何兮又进一杯歌复歌。"
  ],
  "title": "有酒十章 六"
 },
 {
  "id": 4234,
  "author": "元稹",
  "paragraphs": [
   "有酒有酒方烂漫，饮酣拔剑心眼乱。",
   "声若雷砰目流电，醉舞翻环身眩转。",
   "乾纲倒轧坤维旋，白日横空星宿见，一夫心醉万物变。",
   "何况蚩尤之蹴蹋，安得不以熊罴战。",
   "呜呼！风后力牧得亲见，我可奈何兮又进一杯除健羡。"
  ],
  "title": "有酒十章 七"
 },
 {
  "id": 4235,
  "author": "元稹",
  "paragraphs": [
   "有酒有酒兮告临江，风漫漫兮波长。",
   "渺渺兮注海，海苍苍兮路茫茫。",
   "彼万流之混入兮，又安能分若畎浍淮河与夫岷吴之巨江。",
   "味作咸而若一，虽甘淡兮谁谓尔为良。",
   "济涓涓而缕贯，将奈何兮万里之浑黄。",
   "鲸归穴兮渤溢，鳌载山兮低昂。",
   "阴火然兮众族沸渭，飓风作兮昼夜猖狂。",
   "顾千珍与万怪兮，皆委润而深藏。",
   "信天地之潴蓄兮，我可奈何兮一杯又进兮包大荒。"
  ],
  "title": "有酒十章 八"
 },
 {
  "id": 4236,
  "author": "元稹",
  "paragraphs": [
   "有酒有酒兮日将落，余光委照在林薄。",
   "阳乌撩乱兮屋上栖，阴怪跳趫兮水中跃。",
   "月争光兮星又繁，烧横空兮焰仍烁。",
   "我可奈何兮时既昏，一杯又进兮聊处廓。"
  ],
  "title": "有酒十章 九"
 },
 {
  "id": 4237,
  "author": "元稹",
  "paragraphs": [
   "有酒有酒兮再祝，祝予心兮何欲。",
   "欲天泰而地宁，欲人康而岁熟。",
   "欲凤翥而鹓随兮，欲龙亨而骥逐。",
   "欲日盛而星微兮，欲滋兰而歼毒。",
   "欲人欲而天从，苟天未从兮，我可奈何兮一杯又进聊自足。"
  ],
  "title": "有酒十章 十"
 },
 {
  "id": 4238,
  "author": "元稹",
  "paragraphs": [
   "有一人兮神之侧，庙森森兮神默默。",
   "神默默兮可奈何，愿一见神兮何可得。",
   "女巫索我何所有，神之开闭予之手。",
   "我能进若神之前，神不自言寄予口。",
   "尔欲见神安尔身，买我神钱沽我酒。",
   "我家又有神之盘，尔进此盘神尔安。",
   "此盘不进行路难，陆有摧车舟有澜。",
   "我闻此语长太息，岂有神明欺正直。",
   "尔居大道谁南北，恣矫神言假神力。",
   "假神力兮神未悟，行道之人不得度。",
   "我欲见神诛尔巫，岂是因巫假神祜。",
   "尔巫，尔巫。",
   "尔独不闻乎？",
   "与其媚于奥，不若媚于灶。",
   "使我倾心事尔巫，吾宁驱车守吾道。",
   "尔巫尔巫且相保，吾心自有丘之祷。"
  ],
  "title": "华之巫"
 },
 {
  "id": 4239,
  "author": "元稹",
  "paragraphs": [
   "我马烦兮释我车，神之庙兮山之阿。",
   "予一拜而一祝，祝予心之无涯。",
   "涕汍澜而零落，神寂默而无哗。",
   "神兮，神兮。",
   "奈神之寂默而不言何，复再拜而再祝。",
   "鼓吾腹兮歌吾歌，歌曰。",
   "今耶，古耶。",
   "有耶，无耶。",
   "福不自神耶，神不福人耶。",
   "巫尔惑耶，稔而诛耶。",
   "谒不得耶，终不可谒耶。",
   "返吾驾而遵吾道，庙之木兮山之花。"
  ],
  "title": "庙之神"
 },
 {
  "id": 4240,
  "author": "元稹",
  "paragraphs": [
   "三春已暮桃李伤，棠梨花白蔓菁黄。",
   "村中女儿争摘将，插刺头鬓相夸张。",
   "田翁蚕老迷臭香，晒暴𢽱𣀳熏衣裳。",
   "非无后秀与孤芳，奈尔千株万顷之茫茫。",
   "天公此意何可量，长教尔辈时节长。"
  ],
  "title": "村花晚"
 },
 {
  "id": 4241,
  "author": "元稹",
  "paragraphs": [
   "紫踯躅，灭紫拢裙倚山腹。",
   "文君新寡乍归来，羞怨春风不能哭。",
   "我从相识便相怜，但是花丛不回目。",
   "去年春别湘水头，今年夏见青山曲。",
   "迢迢远在青山上，山高水阔难容足。",
   "愿为朝日早相暾，愿作轻风暗相触。",
   "尔踯躅，我向通州尔幽独。",
   "可怜今夜宿青山，何年却向青山宿。",
   "山花渐暗月渐明，月照空山满山绿。"
  ],
  "title": "紫踯躅"
 },
 {
  "id": 4242,
  "author": "元稹",
  "paragraphs": [
   "山枇杷，花似牡丹殷泼血。",
   "往年乘传过青山，正值山花好时节。",
   "压枝凝艳已全开，映叶香苞才半裂。",
   "紧搏红袖欲支颐，慢解绛囊初破结。",
   "金线丛飘繁蘂乱，珊瑚朵重纤茎折。",
   "因风旋落裙片飞，带日斜看目精热。",
   "亚水依岩半倾侧，笼云隐雾多愁绝。",
   "绿珠语尽身欲投，汉武眼穿神渐灭。",
   "秾姿秀色人皆爱，怨媚羞容我偏别。",
   "说向闲人人不听，曾向乐天时一说。",
   "昨来谷口先相问，及到山前已消歇。",
   "左降通州十日迟，又与幽花一年别。",
   "山枇杷，尔托深山何太拙。",
   "天高万里看不精，帝在九重声不彻。",
   "园中杏树良人醉，陌上柳枝年少折。",
   "因尔幽芳喻昔贤，磻谿冷坐权门咽。"
  ],
  "title": "山枇杷"
 },
 {
  "id": 4243,
  "author": "元稹",
  "paragraphs": [
   "树上乌，洲中有树巢若铺。",
   "百巢一树知几乌，一乌不下三四雏。",
   "雏又生雏知几雏，老乌未死雏已乌。",
   "散向人间何处无，攫麑啄卵方可食。",
   "男女群强最多力，灵蛇万古唯一珠。",
   "岂可抨弹千万亿，吾不会天教尔辈多子孙，告诉天公天不言。"
  ],
  "title": "树上乌"
 },
 {
  "id": 4244,
  "author": "元稹",
  "paragraphs": [
   "琵琶宫调八十一，旋宫三调弹不出。",
   "玄宗偏许贺怀智，段师此艺还相匹。",
   "自后流传指拨衰，昆仑善才徒尔为。",
   "澒声少得似雷吼，缠弦不敢弹羊皮。",
   "人间奇事会相续，但有卞和无有玉。",
   "段师弟子数十人，李家管儿称上足。",
   "管儿不作供奉儿，抛在东都双鬓丝。",
   "逢人便请送杯盏，著尽工夫人不知。",
   "李家兄弟皆爱酒，我是酒徒为密友。",
   "著作曾邀连夜宿，中碾春溪华新绿。",
   "平明船载管儿行，尽日听弹无限曲。",
   "曲名无限知者鲜，霓裳羽衣偏宛转。",
   "凉州大遍最豪嘈，六幺散序多笼撚。",
   "我闻此曲深赏奇，赏著奇处惊管儿。",
   "管儿为我双泪垂，自弹此曲长自悲。",
   "泪垂捍拨朱弦湿，冰泉呜咽流莺涩。",
   "因兹弹作雨霖铃，风雨萧条鬼神泣。",
   "一弹既罢又一弹，珠幢夜静风珊珊。",
   "低回慢弄关山思，坐对燕然秋月寒。",
   "月寒一声深殿磬，骤弹曲破音繁并。",
   "百万金铃旋玉盘，醉客满船皆暂醒。",
   "自兹听后六七年，管儿在洛我朝天。",
   "游想慈恩杏园里，梦寐仁风花树前。",
   "去年御史留东台，公私蹙促颜不开。",
   "今春制狱正撩乱，昼夜推囚心似灰。",
   "暂辍归时寻著作，著作南园花坼萼。",
   "胭脂耀眼桃正红，雪片满溪梅已落。",
   "是夕青春值三五，花枝向月云含吐。",
   "著作施樽命管儿，管儿久别今方睹。",
   "管儿还为弹六幺，六幺依旧声迢迢。",
   "猿鸣雪岫来三峡，鹤唳晴空闻九霄。",
   "逡巡弹得六幺彻，霜刀破竹无残节。",
   "幽关鸦轧胡雁悲，断弦砉𬴃层冰裂。",
   "我为含凄叹奇绝，许作长歌始终说。",
   "艺奇思寡尘事多，许来寒暑又经过。",
   "如今左降在闲处，始为管儿歌此歌。",
   "歌此歌，寄管儿，管儿管儿忧尔衰。",
   "尔衰之后继者谁，继之无乃在铁山。",
   "铁山已近曹穆间，性灵甚好功犹浅。",
   "急处未得臻幽闲，努力铁山勤学取，莫遣后来无所祖。"
  ],
  "title": "琵琶歌"
 },
 {
  "id": 4245,
  "author": "元稹",
  "paragraphs": [
   "雷氏金徽琴，王君宝重轻千金。",
   "三峡流中将得来，明窗拂席幽匣开。",
   "朱弦宛转盘凤足，骤击数声风雨回。",
   "哀笳慢指董家本，姜生得之妙思忖。",
   "泛徽胡雁咽萧萧，绕指辘轳圆衮衮。",
   "吞恨缄情乍轻激，故国关山心历历。",
   "潺湲疑是雁䴙鹈，砉𬴃如闻发鸣镝。",
   "流宫变征渐幽咽，别鹤欲飞猿欲绝。",
   "秋霜满树叶辞风，寒雏坠地乌啼血。",
   "哀弦已罢春恨长，恨长何恨怀我乡。",
   "我乡安在长城窟，闻君虏奏心飘忽。",
   "何时窄袖短貂裘，胭脂山下弯明月。"
  ],
  "title": "小胡笳引"
 },
 {
  "id": 4246,
  "author": "元稹",
  "paragraphs": [
   "房杜王魏之子孙，虽及百代为清门。",
   "骏骨凤毛真可贵，冈头泽底何足论。",
   "去年江上识君面，爱君风貌情已敦。",
   "与君言语见君性，灵府坦荡消尘烦。",
   "自兹心洽迹亦洽，居常并榻游并轩。",
   "柳阴覆岸郑监水，李花压树韦公园。",
   "每出新诗共联缀，闲因醉舞相牵援。",
   "时寻沙尾枫林夕，夜摘兰丛衣露繁。",
   "今君别我欲何去，自言远结迢迢婚。",
   "简书五府已再至，波涛万里酬一言。",
   "为君再拜赠君语，愿君静听君勿喧。",
   "君名师范欲何范，君之烈祖遗范存。",
   "永宁昔在抡鉴表，沙汰沈浊澄浚源。",
   "君今取友由取士，得不别白清与浑。",
   "昔公事主尽忠谠，虽及死谏誓不谖。",
   "今君佐藩如佐主，得不陈露酬所恩。",
   "昔公为善日不足，假寐待旦朝至尊。",
   "今君三十朝未与，得不寸晷倍玙璠。",
   "昔公令子尚贵主，公执舅礼妇执笲。",
   "返拜之仪自此绝，关雎之化皎不昏。",
   "君今远娉奉明祀，得不齐励亲苹蘩。",
   "斯言皆为书佩带，然后别袂乃可扪。",
   "别袂可扪不可解，解袂开帆凄别魂。",
   "魂摇江树鸟飞没，帆挂樯竿鸟尾翻。",
   "翻风驾浪拍何处，直指杭州由上元。",
   "上元萧寺基址在，杭州潮水霜雪屯。",
   "潮户迎潮击潮鼓，潮平潮退有潮痕。",
   "得得为题罗刹石，古来非独伍员冤。"
  ],
  "title": "去杭州"
 },
 {
  "id": 4247,
  "author": "元稹",
  "paragraphs": [
   "南家桃树深红色，日照露光看不得。",
   "树小花狂风易吹，一夜风吹满墙北。",
   "离人自有经时别，眼前落花心叹息。",
   "更待明年花满枝，一年迢递空相忆。"
  ],
  "title": "南家桃"
 },
 {
  "id": 4248,
  "author": "元稹",
  "paragraphs": [
   "嵩山老僧披破衲，七十八年三十腊。",
   "灵武朝天辽海征，宇宙曾行三四匝。",
   "初因怏怏薙却头，便绕嵩山寂师塔。",
   "淮西未返半年前，已见淮西阵云合。"
  ],
  "title": "志坚师"
 },
 {
  "id": 4249,
  "author": "元稹",
  "paragraphs": [
   "报卢君，门外雪纷纷。",
   "纷纷门外雪，城中鼓声绝。",
   "强梁御史人覰步，安得夜开沽酒户。"
  ],
  "title": "答子蒙"
 },
 {
  "id": 4250,
  "author": "元稹",
  "paragraphs": [
   "问君辛夷花，君言已斑駮。",
   "不畏辛夷不烂开，顾我筋骸官束缚。",
   "缚遣推囚名御史，狼藉囚徒满田地。",
   "明日不推缘国忌，依前不得花前醉。",
   "韩员外家好辛夷，开时乞取三两枝。",
   "折枝为赠君莫惜，纵君不折风亦吹。"
  ],
  "title": "辛夷花"
 },
 {
  "id": 4251,
  "author": "元稹",
  "paragraphs": [
   "厅前柏，知君曾对罗希奭。",
   "我本癫狂耽酒人，何事与君为对敌。",
   "为对敌，洛阳城中花赤白。",
   "花赤白，囚渐多，花之赤白奈尔何。"
  ],
  "title": "厅前柏"
 },
 {
  "id": 4252,
  "author": "元稹",
  "paragraphs": [
   "夜长酒阑灯花长，灯花落地复落床。",
   "似我别泪三四行，滴君满坐之衣裳。",
   "与君别后泪痕在，年年著衣心莫改。"
  ],
  "title": "夜别筵"
 },
 {
  "id": 4253,
  "author": "元稹",
  "paragraphs": [
   "三泉驿内逢上巳，新叶趋尘花落地。",
   "劝君满盏君莫辞，别后无人共君醉。",
   "洛阳城中无限人，贵人自贵贫自贫。"
  ],
  "title": "三泉驿"
 },
 {
  "id": 4254,
  "author": "元稹",
  "paragraphs": [
   "何满能歌能宛转，天宝年中世称罕。",
   "婴刑击在囹圄间，水调哀音歌愤懑。",
   "梨园弟子奏玄宗，一唱承恩羁网缓。",
   "便将何满为曲名，御谱亲题乐府纂。",
   "鱼家入内本领绝，叶氏有年声气短。",
   "自外徒烦记得词，点拍才成已夸诞。",
   "我来湖外拜君侯，正值灰飞仲春琯。",
   "广宴江亭为我开，红妆逼坐花枝暖。",
   "此时有态蹋华筵，未吐芳词貌夷坦。",
   "翠蛾转盼摇雀钗，碧袖歌垂翻鹤卵。",
   "定面凝眸一声发，云停尘下何劳算。",
   "迢迢击磬远玲玲，一一贯珠匀款款。",
   "犯羽含商移调态，留情度意抛弦管。",
   "湘妃宝瑟水上来，秦女玉箫空外满。",
   "缠绵叠破最殷勤，整顿衣裳颇闲散。",
   "冰含远溜咽还通，莺泥晚花啼渐懒。",
   "敛黛吞声若自冤，郑袖见捐西子浣。",
   "阴山鸣雁晓断行，巫峡哀猿夜呼伴。",
   "古者诸侯飨外宾，鹿鸣三奏陈圭瓒。",
   "何如有态一曲终，牙筹记令红螺碗。"
  ],
  "title": "何满子歌"
 },
 {
  "id": 4255,
  "author": "元稹",
  "paragraphs": [
   "月蒙蒙兮山掩掩，束束别魂眉敛敛。",
   "蠡盏覆时天欲明，碧幌青灯风滟滟。",
   "泪消语尽还暂眠，唯梦千山万山险。"
  ],
  "title": "通州丁溪馆夜别李景信三首 一"
 },
 {
  "id": 4256,
  "author": "元稹",
  "paragraphs": [
   "水环环兮山簇簇，啼鸟声声妇人哭。",
   "离床别脸睡还开，灯灺暗飘珠蔌蔌。",
   "山深虎横馆无门，夜集巴儿扣空木。"
  ],
  "title": "通州丁溪馆夜别李景信三首 二"
 },
 {
  "id": 4257,
  "author": "元稹",
  "paragraphs": [
   "雨潇潇兮鹃咽咽，倾冠倒枕灯临灭。",
   "倦僮呼唤譍复眠，啼鸡拍翅三声绝。",
   "握手相看其奈何，奈何其奈天明别。"
  ],
  "title": "通州丁溪馆夜别李景信三首 三"
 },
 {
  "id": 4258,
  "author": "元稹",
  "paragraphs": [
   "海亭树木何茏葱，寒光透坼秋玲珑。",
   "湖山四面争气色，旷望不与人间同。",
   "一拳墺伏东武小，两山鬬构秦望雄。",
   "嵌空古墓失文种，突兀怪石疑防风。",
   "舟船骈比有宗侣，水云滃泱无始终。",
   "雪花布遍稻陇白，日脚插入秋波红。",
   "兴余望剧酒四坐，歌声舞艳烟霞中。",
   "酒酣从事歌送我，歌云此乐难再逢。",
   "良时年少犹健羡，使君况是头白翁。",
   "我闻此曲深叹息，唧唧不异秋草虫。",
   "忆年十五学构厦，有意盖覆天下穷。",
   "安知四十虚富贵，朱紫束缚心志空。",
   "妆梳伎女上楼榭，止欲欢乐微茫躬。",
   "虽无趣尚慕贤圣，幸有心目知西东。",
   "欲将滑甘柔藏府，已被郁噎冲喉咙。",
   "君今劝我酒太醉，醉语不复能冲融。",
   "劝君莫学虚富贵，不是贤人难变通。"
  ],
  "title": "酬郑从事四年九月宴望海亭次用旧韵"
 },
 {
  "id": 4259,
  "author": "元稹",
  "paragraphs": [
   "昔岁梦游春，梦游何所遇。",
   "梦入深洞中，果遂平生趣。",
   "清泠浅漫流，画舫兰篙渡。",
   "过尽万株桃，盘旋竹林路。",
   "长廊抱小楼，门牖相回互。",
   "楼下杂花丛，丛边绕鸳鹭。",
   "池光漾霞影，晓日初明煦。",
   "未敢上阶行，频移曲池步。",
   "乌龙不作声，碧玉曾相慕。",
   "渐到帘幕间，裴回意犹惧。",
   "闲窥东西合，奇玩参差布。",
   "隔子碧油糊，驼钩紫金镀。",
   "逡巡日渐高，影响人将寤。",
   "鹦鹉饥乱鸣，娇娃睡犹怒。",
   "帘开侍儿起，见我遥相谕。",
   "铺设绣红茵，施张钿妆具。",
   "潜褰翡翠帷，瞥见珊瑚树。",
   "不辨花貌人，空惊香若雾。",
   "身回夜合偏，态敛晨霞聚。",
   "睡脸桃破风，汗妆莲委露。",
   "丛梳百叶髻，金蹙重台屦。",
   "纰软钿头裙，玲珑合欢袴。",
   "鲜妍脂粉薄，暗澹衣裳故。",
   "最似红牡丹，雨来春欲暮。",
   "梦魂良易惊，灵境难久寓。",
   "夜夜望天河，无由重沿溯。",
   "结念心所期，返如禅顿悟。",
   "觉来八九年，不向花回顾。",
   "杂合两京春，喧阗众禽护。",
   "我到看花时，但作怀仙句。",
   "浮生转经历，道性尤坚固。",
   "近作梦仙诗，亦知劳肺腑。",
   "一梦何足云，良时事婚娶。",
   "当年二纪初，嘉节三星度。",
   "朝蕣玉佩迎，高松女萝附。",
   "韦门正全盛，出入多欢裕。",
   "甲第涨清池，鸣驺引朱辂。",
   "广榭舞萎蕤，长筵宾杂厝。",
   "青春讵几日，华实潜幽蠹。",
   "秋月照潘郎，空山怀谢傅。",
   "红楼嗟坏壁，金谷迷荒戍。",
   "石压破阑干，门摧旧梐枑。",
   "虽云觉梦殊，同是终难驻。",
   "悰绪竟何如，棼丝不成絇。",
   "卓女白头吟，阿娇金屋赋。",
   "重璧盛姬台，青冢明妃墓。",
   "尽委穷尘骨，皆随流波注。",
   "幸有古如今，何劳缣比素。",
   "况余当盛时，早岁谐如务。",
   "诏册冠贤良，谏垣陈好恶。",
   "三十再登朝，一登还一仆。",
   "宠荣非不早，邅回亦云屡。",
   "直气在膏肓，氛氲日沈痼。",
   "不言意不快，快意言多忤。",
   "忤诚人所贼，性亦天之付。",
   "乍可沈为香，不能浮作瓠。",
   "诚为坚所守，未为明所措。",
   "事事身已经，营营计何误。",
   "美玉琢文珪，良金填武库。",
   "徒谓自坚贞，安知受砻铸。",
   "长丝羁野马，密网罗阴兔。",
   "物外各迢迢，谁能远相锢。",
   "时来既若飞，祸速当如骛。",
   "曩意自未精，此行何所诉。",
   "努力去江陵，笑言谁与晤。",
   "江花纵可怜，奈非心所慕。",
   "石竹逞奸黠，蔓青夸亩数。",
   "一种薄地生，浅深何足妒。",
   "荷叶水上生，团团水中住。",
   "泻水置叶中，君看不相污。"
  ],
  "title": "梦游春七十韵"
 },
 {
  "id": 4260,
  "author": "元稹",
  "paragraphs": [
   "莎草遍桐阴，桐花满莎落。",
   "盖覆相团圆，可怜无厚薄。",
   "昔岁幽院中，深堂下帘幕。",
   "同在后门前，因论花好恶。",
   "君夸沈檀样，云是指㧑作。",
   "暗澹灭紫花，句连蹙金萼。",
   "都绣六七枝，鬬成双孔雀。",
   "尾上稠叠花，又将金解络。",
   "我爱看不已，君烦睡先著。",
   "我作绣桐诗，系君裙带著。",
   "别来苦修道，此意都萧索。",
   "今日竟相牵，思量偶然错。"
  ],
  "title": "桐花落"
 },
 {
  "id": 4261,
  "author": "元稹",
  "paragraphs": [
   "闲窗结幽梦，此梦谁人知。",
   "夜半初得处，天明临去时。",
   "山川已久隔，云雨两无期。",
   "何事来相感，又成新别离。"
  ],
  "title": "梦昔时"
 },
 {
  "id": 4262,
  "author": "元稹",
  "paragraphs": [
   "晓日穿隙明，开帷理妆点。",
   "傅粉贵重重，施朱怜冉冉。",
   "柔鬟背额垂，丛鬓随钗敛。",
   "凝翠晕蛾眉，轻红拂花脸。",
   "满头行小梳，当面施圆靥。",
   "最恨落花时，妆成独披掩。"
  ],
  "title": "恨妆成"
 },
 {
  "id": 4263,
  "author": "元稹",
  "paragraphs": [
   "乍可为天上牵牛织女星，不愿为庭前红槿枝。",
   "七月七日一相见，相见故心终不移。",
   "那能朝开暮飞去，一任东西南北吹。",
   "分不两相守，恨不两相思。",
   "对面且如此，背面当可知。",
   "春风撩乱伯劳语，况是此时抛去时。",
   "握手苦相问，竟不言后期。",
   "君情既决绝，妾意已参差。",
   "借如死生别，安得长苦悲。"
  ],
  "title": "古决绝词 一"
 },
 {
  "id": 4264,
  "author": "元稹",
  "paragraphs": [
   "噫春冰之将泮，何予怀之独结。",
   "有美一人，于焉旷绝。",
   "一日不见，比一日于三年。",
   "况三年之旷别，水得风兮小而已波。",
   "笋在苞兮高不见节，矧桃李之当春。",
   "竞众人而攀折，我自顾悠悠而若云。",
   "又安能保君皑皑之如雪，感破镜之分明，睹泪痕之余血。",
   "幸他人之既不我先，又安能使他人之终不我夺？",
   "已焉哉！织女别黄姑，一年一度暂相见，彼此隔河何事无。"
  ],
  "title": "古决绝词 二"
 },
 {
  "id": 4265,
  "author": "元稹",
  "paragraphs": [
   "夜夜相抱眠，幽怀尚沈结。",
   "那堪一年事，长遣一宵说。",
   "但感久相思，何暇暂相悦。",
   "虹桥薄夜成，龙驾侵晨列。",
   "生憎野鹤性迟回，死恨天鸡识时节。",
   "曙色渐曈曈，华星欲明灭。",
   "一去又一年，一年何可彻。",
   "有此迢递期，不如死生别。"
  ],
  "title": "古决绝词 三"
 },
 {
  "id": 4266,
  "author": "元稹",
  "paragraphs": [
   "樱桃花，一枝两枝千万朵。",
   "花塼曾立摘花人，窣破罗裙红似火。"
  ],
  "title": "樱桃花"
 },
 {
  "id": 4267,
  "author": "元稹",
  "paragraphs": [
   "急管清弄频，舞衣才揽结。",
   "含情独摇手，双袖参差列。",
   "騕袅柳牵丝，炫转风回雪。",
   "凝眄娇不移，往往度繁节。"
  ],
  "title": "曹十九舞绿钿"
 },
 {
  "id": 4268,
  "author": "元稹",
  "paragraphs": [
   "红裙委塼堦，玉爪剺朱橘。",
   "素臆光如砑，明瞳艳凝溢。",
   "调弦不成曲，学书徒弄笔。",
   "夜色侵洞房，春烟透帘出。"
  ],
  "title": "闺晚"
 },
 {
  "id": 4269,
  "author": "元稹",
  "paragraphs": [
   "风露晓凄凄，月下西墙西。",
   "行人帐中起，思妇枕前啼。",
   "屑屑命僮御，晨装俨已齐。",
   "将去复携手，日高方解携。"
  ],
  "title": "晓将别"
 },
 {
  "id": 4270,
  "author": "元稹",
  "paragraphs": [
   "五色阶前架，一张笼上被。",
   "殷红稠叠花，半绿鲜明地。",
   "风蔓罗裙带，露英莲脸泪。",
   "多逢走马郎，可惜帘边思。"
  ],
  "title": "蔷薇架"
 },
 {
  "id": 4271,
  "author": "元稹",
  "paragraphs": [
   "旦暮已凄凉，离人远思忙。",
   "夏衣临晓薄，秋影入檐长。",
   "前事风随扇，归心燕在梁。",
   "殷勤寄牛女，河汉正相望。"
  ],
  "title": "新秋"
 },
 {
  "id": 4272,
  "author": "元稹",
  "paragraphs": [
   "艳极翻含怨，怜多转自娇。",
   "有时还暂笑，闲坐爱无憀。",
   "晓月行看堕，春酥见欲消。",
   "何因肯垂手，不敢望回腰。"
  ],
  "title": "赠双文"
 },
 {
  "id": 4273,
  "author": "元稹",
  "paragraphs": [
   "幽芳本未阑，君去蕙花残。",
   "河汉秋期远，关山世路难。",
   "云屏留粉絮，风幌引香兰。",
   "肠断回文锦，春深独自看。"
  ],
  "title": "春别"
 },
 {
  "id": 4274,
  "author": "元稹",
  "paragraphs": [
   "我在江陵少年日，知有杨琼初唤出。",
   "腰身瘦小歌圆紧，依约年应十六七。",
   "去年十月过苏州，琼来拜问郎不识。",
   "青衫玉貌何处去，安得红旗遮头白。",
   "我语杨琼琼莫语，汝虽笑我我笑汝。",
   "汝今无复小腰身，不似江陵时好女。",
   "杨琼为我歌送酒，尔忆江陵县中否。",
   "江陵王令骨为灰，车来嫁作尚书妇。",
   "卢戡及第严涧在，其余死者十八九。",
   "我今贺尔亦自多，尔得老成余白首。"
  ],
  "title": "和乐天示杨琼"
 },
 {
  "id": 4275,
  "author": "元稹",
  "paragraphs": [
   "重叠鱼中素，幽缄手自开。",
   "斜红余泪迹，知著脸边来。"
  ],
  "title": "鱼中素"
 },
 {
  "id": 4276,
  "author": "元稹",
  "paragraphs": [
   "昔年桃李月，颜色共花宜。",
   "回脸莲初破，低蛾柳并垂。",
   "望山多倚树，弄水爱临池。",
   "远被登楼识，潜因倒影窥。",
   "隔林徒想像，上砌转逶迤。",
   "谩掷庭中果，虚攀墙外枝。",
   "强持文玉佩，求结麝香缡。",
   "阿母怜金重，亲兄要马骑。",
   "把将娇小女，嫁与冶游儿。",
   "自隐勤勤索，相要事事随。",
   "每常同坐卧，不省暂参差。",
   "才学羞兼妒，何言宠便移。",
   "青春来易皎，白日誓先亏。",
   "僻性嗔来见，邪行醉后知。",
   "别床铺枕席，当面指瑕疵。",
   "妾貌应犹在，君情遽若斯。",
   "的成终世恨，焉用此宵为。",
   "鸾镜灯前扑，鸳衾手下隳。",
   "参商半夜起，琴瑟一声离。",
   "努力新丛艳，狂风次第吹。"
  ],
  "title": "代九九"
 },
 {
  "id": 4277,
  "author": "元稹",
  "paragraphs": [
   "闻道卢明府，闲行咏洛神。",
   "浪圆疑靥笑，波鬬忆眉嚬。",
   "蹀躞桥头马，空蒙水上尘。",
   "草芽犹犯雪，冰岸欲消春。",
   "寓目终无限，通辞未有因。",
   "子蒙将此曲，吟似独眠人。"
  ],
  "title": "卢十九子蒙吟卢七员外洛川怀古六韵命余和"
 },
 {
  "id": 4278,
  "author": "元稹",
  "paragraphs": [
   "仙洞千年一度开，等闲偷入又偷回。",
   "桃花飞尽东风起，何处消沈去不来。"
  ],
  "title": "刘阮妻二首 一"
 },
 {
  "id": 4279,
  "author": "元稹",
  "paragraphs": [
   "芙蓉脂肉绿云鬟，罨画楼台青黛山。",
   "千树桃花万年药，不知何事忆人间。"
  ],
  "title": "刘阮妻二首 二"
 },
 {
  "id": 4280,
  "author": "元稹",
  "paragraphs": [
   "桃花浅深处，似匀深浅妆。",
   "春风助肠断，吹落白衣裳。"
  ],
  "title": "桃花"
 },
 {
  "id": 4281,
  "author": "元稹",
  "paragraphs": [
   "看著墙西日又沈，步廊回合戟门深。",
   "栖乌满树声声绝，小玉上床铺夜衾。"
  ],
  "title": "暮秋"
 },
 {
  "id": 4282,
  "author": "元稹",
  "paragraphs": [
   "野性大都迷里巷，爱将高树记人家。",
   "春来偏认平阳宅，为见墙头拂面花。"
  ],
  "title": "压墙花"
 },
 {
  "id": 4283,
  "author": "元稹",
  "paragraphs": [
   "裙裾旋旋手迢迢，不趁音声自趁娇。",
   "未必诸郎知曲误，一时偷眼为回腰。"
  ],
  "title": "舞腰"
 },
 {
  "id": 4284,
  "author": "元稹",
  "paragraphs": [
   "雨湿轻尘隔院香，玉人初著白衣裳。",
   "半含惆怅闲看绣，一朵棃花压象床。"
  ],
  "title": "白衣裳二首 一"
 },
 {
  "id": 4285,
  "author": "元稹",
  "paragraphs": [
   "藕丝衫子柳花裙，空著沈香慢火熏。",
   "闲倚屏风笑周昉，枉抛心力画朝云。"
  ],
  "title": "白衣裳二首 二"
 },
 {
  "id": 4286,
  "author": "元稹",
  "paragraphs": [
   "夜深闲到戟门边，却绕行廊又独眠。",
   "明月满庭池水渌，桐花垂在翠帘前。"
  ],
  "title": "忆事"
 },
 {
  "id": 4287,
  "author": "元稹",
  "paragraphs": [
   "诗篇调态人皆有，细腻风光我独知。",
   "月夜咏花怜暗澹，雨朝题柳为敧垂。",
   "长教碧玉藏深处，总向红笺写自随。",
   "老大不能收拾得，与君闲似好男儿。"
  ],
  "title": "寄旧诗与薛涛因成长句"
 },
 {
  "id": 4288,
  "author": "元稹",
  "paragraphs": [
   "雨送浮凉夏簟清，小楼腰褥怕单轻。",
   "微风暗度香囊转，胧月斜穿隔子明。",
   "桦烛焰高黄耳吠，柳堤风静紫骝声。",
   "频频闻动中门锁，桃叶知嗔未敢迎。"
  ],
  "title": "友封体"
 },
 {
  "id": 4289,
  "author": "元稹",
  "paragraphs": [
   "努力少年求好官，好花须是少年看。",
   "君看老大逢花树，未折一枝心已阑。"
  ],
  "title": "看花"
 },
 {
  "id": 4290,
  "author": "元稹",
  "paragraphs": [
   "一枝斑竹渡湘沅，万里行人感别魂。",
   "知是娥皇庙前物，远随风雨送啼痕。"
  ],
  "title": "斑竹"
 },
 {
  "id": 4291,
  "author": "元稹",
  "paragraphs": [
   "莫愁私地爱王昌，夜夜筝声怨隔墙。",
   "火凤有凰求不得，春莺无伴啭空长。",
   "急挥舞破催飞燕，慢逐歌词弄小娘。",
   "死恨相如新索妇，枉将心力为他狂。"
  ],
  "title": "筝"
 },
 {
  "id": 4292,
  "author": "元稹",
  "paragraphs": [
   "半欲天明半未明，醉闻花气睡闻莺。",
   "𤞇儿撼起钟声动，二十年前晓寺情。"
  ],
  "title": "春晓"
 },
 {
  "id": 4293,
  "author": "元稹",
  "paragraphs": [
   "庾亮楼中初见时，武昌春柳似腰肢。",
   "相逢相失还如梦，为雨为云今不知。"
  ],
  "title": "所思二首 一"
 },
 {
  "id": 4294,
  "author": "元稹",
  "paragraphs": [
   "鄂渚蒙蒙烟雨微，女郎魂逐暮云归。",
   "只应长在汉阳渡，化作鸳鸯一只飞。"
  ],
  "title": "所思二首 二"
 },
 {
  "id": 4295,
  "author": "元稹",
  "paragraphs": [
   "殷红浅碧旧衣裳，取次梳头暗澹妆。",
   "夜合带烟笼晓日，牡丹经雨泣残阳。",
   "低迷隐笑原非笑，散漫清香不似香。",
   "频动横波嗔阿母，等闲教见小儿郎。"
  ],
  "title": "莺莺诗"
 },
 {
  "id": 4296,
  "author": "元稹",
  "paragraphs": [
   "自爱残妆晓镜中，环钗谩𥮾绿丝丛。",
   "须臾日射燕脂颊，一朵红苏旋欲融。"
  ],
  "title": "离思五首 一"
 },
 {
  "id": 4297,
  "author": "元稹",
  "paragraphs": [
   "山泉散漫绕阶流，万树桃花暎小楼。",
   "闲读道书慵未起，水晶帘下看梳头。"
  ],
  "title": "离思五首 二"
 },
 {
  "id": 4298,
  "author": "元稹",
  "paragraphs": [
   "红罗著压逐时新，吉了花纱嫩曲尘。",
   "第一莫嫌材地弱，些些纰缦最宜人。"
  ],
  "title": "离思五首 三"
 },
 {
  "id": 4299,
  "author": "元稹",
  "paragraphs": [
   "曾经沧海难为水，除却巫山不是云。",
   "取次花丛懒回顾，半缘修道半缘君。"
  ],
  "title": "离思五首 四"
 },
 {
  "id": 4300,
  "author": "元稹",
  "paragraphs": [
   "寻常百种花齐发，偏摘棃花与白人。",
   "今日江头两三树，可怜和叶度残春。"
  ],
  "title": "离思五首 五"
 },
 {
  "id": 4301,
  "author": "元稹",
  "paragraphs": [
   "今年寒食月无光，夜色才侵已上床。",
   "忆得双文通内里，玉栊深处暗闻香。"
  ],
  "title": "杂忆五首 一"
 },
 {
  "id": 4302,
  "author": "元稹",
  "paragraphs": [
   "花笼微月竹笼烟，百尺丝绳拂地悬。",
   "忆得双文人静后，潜教桃叶送秋千。"
  ],
  "title": "杂忆五首 二"
 },
 {
  "id": 4303,
  "author": "元稹",
  "paragraphs": [
   "寒轻夜浅绕回廊，不辨花丛暗辨香。",
   "忆得双文胧月下，小楼前后捉迷藏。"
  ],
  "title": "杂忆五首 三"
 },
 {
  "id": 4304,
  "author": "元稹",
  "paragraphs": [
   "山榴似火叶相兼，亚拂塼阶半拂檐。",
   "忆得双文独披掩，满头花草倚新帘。"
  ],
  "title": "杂忆五首 四"
 },
 {
  "id": 4305,
  "author": "元稹",
  "paragraphs": [
   "春冰消尽碧波湖，漾影残霞似有无。",
   "忆得双文衫子薄，钿头云暎褪红酥。"
  ],
  "title": "杂忆五首 五"
 },
 {
  "id": 4306,
  "author": "元稹",
  "paragraphs": [
   "莫画长眉画短眉，斜红伤竖莫伤垂。",
   "人人总解争时势，都大须看各自宜。"
  ],
  "title": "有所教"
 },
 {
  "id": 4307,
  "author": "元稹",
  "paragraphs": [
   "帝下真符召玉真，偶逢游女暂相亲。",
   "素书三卷留为赠，从向人间说向人。"
  ],
  "title": "襄阳为卢窦纪事 一"
 },
 {
  "id": 4308,
  "author": "元稹",
  "paragraphs": [
   "风弄花枝月照阶，醉和春睡倚香怀。",
   "依稀似觉双环动，潜被萧郎卸玉钗。"
  ],
  "title": "襄阳为卢窦纪事 二"
 },
 {
  "id": 4309,
  "author": "元稹",
  "paragraphs": [
   "莺声撩乱曙灯残，暗觅金钗动晓寒。",
   "犹带春酲懒相送，樱桃花下隔帘看。"
  ],
  "title": "襄阳为卢窦纪事 三"
 },
 {
  "id": 4310,
  "author": "元稹",
  "paragraphs": [
   "琉璃波面月笼烟，暂逐萧郎走上天。",
   "今日归时最肠断，回江还是夜来船。"
  ],
  "title": "襄阳为卢窦纪事 四"
 },
 {
  "id": 4311,
  "author": "元稹",
  "paragraphs": [
   "花枝临水复临堤，闲照江流亦照泥。",
   "千万春风好擡举，夜来曾有凤皇栖。"
  ],
  "title": "襄阳为卢窦纪事 五"
 },
 {
  "id": 4312,
  "author": "元稹",
  "paragraphs": [
   "微月透帘栊，萤光度碧空。",
   "遥天初缥缈，低树渐葱茏。",
   "龙吹过庭竹，鸾歌拂井桐。",
   "罗绡垂薄雾，环佩响轻风。",
   "绛节随金母，云心捧玉童。",
   "更深人悄悄，晨会雨蒙蒙。",
   "珠莹光文履，花明隐绣栊。",
   "宝钗行彩凤，罗帔掩丹虹。",
   "言自瑶华浦，将朝碧帝宫。",
   "因游李城北，偶向宋家东。",
   "戏调初微拒，柔情已暗通。",
   "低鬟蝉影动，回步玉尘蒙。",
   "转面流花雪，登床抱绮丛。",
   "鸳鸯交颈舞，翡翠合欢笼。",
   "眉黛羞频聚，朱唇暖更融。",
   "气清兰蘂馥，肤润玉肌丰。",
   "无力慵移腕，多娇爱敛躬。",
   "汗光珠点点，发乱绿松松。",
   "方喜千年会，俄闻五夜穷。",
   "留连时有限，缱绻意难终。",
   "慢脸含愁态，芳词誓素衷。",
   "赠环明运合，留结表心同。",
   "啼粉流清镜，残灯绕暗虫。",
   "华光独冉冉，旭日渐曈曈。",
   "警乘还归洛，吹箫亦上嵩。",
   "衣香犹染麝，枕腻尚残红。",
   "羃羃临塘草，飘飘思渚蓬。",
   "素琴鸣怨鹤，清汉望归鸿。",
   "海阔诚难度，天高不易冲。",
   "行云无处所，萧史在楼中。"
  ],
  "title": "会真诗三十韵"
 },
 {
  "id": 4313,
  "author": "元稹",
  "paragraphs": [
   "春来频到宋家东，垂袖开怀待好风。",
   "莺藏柳暗无人语，惟有墙花满树红。"
  ],
  "title": "古艳诗二首 一"
 },
 {
  "id": 4314,
  "author": "元稹",
  "paragraphs": [
   "深院无人草树光，娇莺不语趁阴藏。",
   "等闲弄水浮花片，流出门前赚阮郎。"
  ],
  "title": "古艳诗二首 二"
 },
 {
  "id": 4315,
  "author": "元稹",
  "paragraphs": [
   "延英引对碧衣郎，江砚宣毫各别床。",
   "天子下帘亲考试，宫人手里过茶汤。"
  ],
  "title": "自述"
 },
 {
  "id": 4316,
  "author": "元稹",
  "paragraphs": [
   "中分春一半，今日半春徂。",
   "老惜光阴甚，慵牵兴绪孤。",
   "偶成投秘简，聊得泛平湖。",
   "郡邑移仙界，山川展画图。",
   "旌旗遮屿浦，士女满𬮱阇。",
   "似木吴儿劲，如花越女姝。",
   "牛侬惊力直，蚕妾笑睢盱。",
   "怪我携章甫，嘲人托鹧鸪。",
   "闾阎随地胜，风俗举华殊。",
   "跣足沿流妇，丫头避役奴。",
   "雕题虽少有，鸡卜尚多巫。",
   "乡味尤珍蛤，家神爱事乌。",
   "舟船通海峤，田种绕城隅。",
   "栉比千艘合，袈裟万顷铺。",
   "亥茶阗小市，渔父隔深芦。",
   "日脚斜穿浪，云根远曳蒲。",
   "凝风花气度，新雨草芽苏。",
   "粉坏梅辞萼，红含杏缀珠。",
   "薅余秧渐长，烧后葑犹枯。",
   "绿𫄫高悬柳，青钱密辫榆。",
   "驯鸥眠浅濑，惊雉迸平芜。",
   "水静王余见，山空谢豹呼。",
   "燕狂捎蛱蝶，螟挂集蒲卢。",
   "浅碧鹤新卵，深黄鹅嫩雏。",
   "邨扉以白板，寺壁耀赪糊。",
   "禹庙才离郭，陈庄恰半途。",
   "石帆何峭峣，龙瑞本萦纡。",
   "穴为探符坼，潭因失箭刳。",
   "堤形弯熨斗，峰势踊香炉。",
   "幢盖迎三洞，烟霞贮一壶。",
   "桃枝蟠复直，桑树亚还扶。",
   "鳖解称从事，松堪作大夫。",
   "荣光飘殿阁，虚籁合笙竽。",
   "庭狎仙翁鹿，池游县令凫。",
   "君心除健羡，扣寂入虚无。",
   "冈蹋翻星纪，章飞动帝枢。",
   "东皇提白日，北斗下玄都。",
   "骑吏裙皆紫，科车幰尽朱。",
   "地侯鞭社伯，海若跨天吴。",
   "雾喷雷公怒，烟扬灶鬼趋。",
   "投壶怜玉女，噀饭笑麻姑。",
   "果实经千岁，衣裳重六铢。",
   "琼杯传素液，金匕进雕胡。",
   "掌里承来露，盘中钓得鲈。",
   "菌生悲局促，柯烂觉须臾。",
   "稊米休言圣，醯鸡益伏愚。",
   "鼓鼙催瞑色，簪组缚微躯。",
   "遂别真徒侣，还来世路衢。",
   "题诗叹城郭，挥手谢妻孥。",
   "幸有桃源近，全家肯去无。"
  ],
  "title": "春分投简阳明洞天作"
 },
 {
  "id": 4317,
  "author": "元稹",
  "paragraphs": [
   "酒户年年减，山行渐渐难。",
   "欲终心懒慢，转恐兴阑散。",
   "镜水波犹冷，稽峰雪尚残。",
   "不能辜物色，乍可怯春寒。",
   "远目伤千里，新年思万端。",
   "无人知此意，闲凭小栏干。"
  ],
  "title": "春游"
 },
 {
  "id": 4318,
  "author": "元稹",
  "paragraphs": [
   "引傩绥斾乱毵毵，戏罢人归思不堪。",
   "虚涨火尘龟浦北，无由阿伞凤城南。",
   "休官期限元同约，除夜情怀老共谙。",
   "莫道明朝始添岁，今年春在岁前三。"
  ],
  "title": "除夜酬乐天"
 },
 {
  "id": 4319,
  "author": "元稹",
  "paragraphs": [
   "乍起衣犹冷，微吟帽半敧。",
   "霜凝南屋瓦，鸡唱后园枝。",
   "洛水碧云晓，吴宫黄叶时。",
   "两传千里意，书札不如诗。"
  ],
  "title": "酬乐天初冬早寒见寄"
 },
 {
  "id": 4320,
  "author": "元稹",
  "paragraphs": [
   "刘郎不用闲惆怅，且作花间共醉人。",
   "算得贞元旧朝士，几人同见太和春。"
  ],
  "title": "酬白乐天杏花园"
 },
 {
  "id": 4321,
  "author": "元稹",
  "paragraphs": [
   "君应怪我留连久，我欲与君辞别难。",
   "白头徒侣渐稀少，明日恐君无此欢。"
  ],
  "title": "过东都别乐天二首 一"
 },
 {
  "id": 4322,
  "author": "元稹",
  "paragraphs": [
   "自识君来三度别，这回白尽老髭须。",
   "恋君不去君须会，知得后回相见无。"
  ],
  "title": "过东都别乐天二首 二"
 },
 {
  "id": 4323,
  "author": "元稹",
  "paragraphs": [
   "远路事无限，相逢唯一言。",
   "月色照荣辱，长安千万门。"
  ],
  "title": "逢白公"
 },
 {
  "id": 4324,
  "author": "元稹",
  "paragraphs": [
   "太空秋色凉，独鸟下微阳。",
   "三径池塘静，六街车马忙。",
   "渐能高酒户，始是入诗狂。",
   "官冷且无事，追陪慎莫忘。"
  ],
  "title": "酬白太傅"
 },
 {
  "id": 4325,
  "author": "元稹",
  "paragraphs": [
   "弄玉潜过玉树时，不教青鸟出花枝。",
   "的应未有诸人觉，只是严朗不得知。"
  ],
  "title": "和严给事闻唐昌观玉蘂花下有游仙"
 },
 {
  "id": 4326,
  "author": "元稹",
  "paragraphs": [
   "仙驾初从蓬海来，相逢又说向天台。",
   "一言亲授希微诀，三夕同倾沆瀣杯。",
   "此日临风飘羽卫，他年嘉约指盐梅。",
   "花前挥手迢遥去，目断霓旌不可陪。"
  ],
  "title": "赠毛仙翁"
 },
 {
  "id": 4327,
  "author": "元稹",
  "paragraphs": [
   "犹欠一宵轮未满，紫霞红衬碧云端。",
   "谁能唤得姮娥下，引向堂前子细看。"
  ],
  "title": "八月十四日夜玩月"
 },
 {
  "id": 4328,
  "author": "元稹",
  "paragraphs": [
   "红染桃花雪压棃，玲珑鸡子鬬赢时。",
   "今年不是明寒食，暗地秋千别有期。"
  ],
  "title": "寒食夜"
 },
 {
  "id": 4329,
  "author": "元稹",
  "paragraphs": [
   "江春今日尽，程馆祖筵开。",
   "我正南冠絷，君寻北路回。",
   "谋身诚太拙，从宦苦无媒。",
   "处困方明命，遭时不在才。",
   "逾年长倚玉，连夜共衔杯。",
   "涸溜沾濡沫，余光照死灰。",
   "行看鸿欲翥，敢惮酒相催。",
   "拍逐飞觥绝，香随舞袖来。",
   "消棃抛五遍，娑葛𣩄三台。",
   "已许尊前倒，临风泪莫颓。"
  ],
  "title": "三月三十日程氏馆饯杜十四归京"
 },
 {
  "id": 4330,
  "author": "元稹",
  "paragraphs": [
   "丞相功高厌武名，牵将战马寄儒生。",
   "四蹄荀距藏虽尽，六尺须头见尚惊。",
   "减粟偷儿憎未饱，骑驴诗客骂先行。",
   "劝君还却司空著，莫遣衙参傍子城。"
  ],
  "title": "酬张秘书因寄马赠诗"
 },
 {
  "id": 4331,
  "author": "元稹",
  "paragraphs": [
   "莫恨暂櫜鞬，交游几个全。",
   "眼明相见日，肺病欲秋天。",
   "五马虚盈枥，双蛾浪满船。",
   "可怜俱老大，无处用闲钱。"
  ],
  "title": "戏酬副使中丞见示四韵"
 },
 {
  "id": 4332,
  "author": "元稹",
  "paragraphs": [
   "穷冬到乡国，正岁别京华。",
   "自恨风尘眼，常看远地花。",
   "碧幢还照曜，红粉莫咨嗟。",
   "嫁得浮云婿，相随即是家。"
  ],
  "title": "赠柔之"
 },
 {
  "id": 4333,
  "author": "元稹",
  "paragraphs": [
   "劝尔诸僧好护持，不须垂钓引青丝。",
   "云山莫厌看经坐，便是浮生得道时。"
  ],
  "title": "修龟山鱼池示众僧"
 },
 {
  "id": 4334,
  "author": "元稹",
  "paragraphs": [
   "锦江滑腻蛾眉秀，幻出文君与薛涛。",
   "言语巧偷鹦鹉舌，文章分得凤皇毛。",
   "纷纷辞客多停笔，个个公卿欲梦刀。",
   "别后相思隔烟水，菖蒲花发五云高。"
  ],
  "title": "寄赠薛涛"
 },
 {
  "id": 4335,
  "author": "元稹",
  "paragraphs": [
   "新妆巧样画双蛾，谩裹常州透额罗。",
   "正面偷匀光滑笏，缓行轻踏破纹波。",
   "言辞雅措风流足，举止低回秀媚多。",
   "更有恼人肠断处，选词能唱望夫歌。"
  ],
  "title": "赠刘采春"
 },
 {
  "id": 4336,
  "author": "元稹",
  "paragraphs": [
   "役役行人事，纷纷碎簿书。",
   "功夫两衙尽，留滞七年余。",
   "病痛梅天发，亲情海岸疏。",
   "因循未归得，不是忆鲈鱼。"
  ],
  "title": "醉题东武"
 },
 {
  "id": 4337,
  "author": "元稹",
  "paragraphs": [
   "茶，香叶，嫩芽。",
   "慕诗客，爱僧家。",
   "碾雕白玉，罗织红纱。",
   "铫煎黄蘂色，椀转曲尘花。",
   "夜后邀陪明月，晨前命对朝霞。",
   "洗尽古今人不倦，将知醉后岂堪夸。"
  ],
  "title": "一字至七字诗 茶"
 },
 {
  "id": 4338,
  "author": "元稹",
  "paragraphs": [
   "儿歌杨柳叶，妾拂石榴花。",
   "松门待制应全远，药树监搜可得知。",
   "髻鬟峨峨高一尺，门前立地看春风。"
  ],
  "title": "句"
 },
 {
  "id": 4339,
  "author": "白居易",
  "paragraphs": [
   "皇帝嗣宝历，元和三年冬。",
   "自冬及春暮，不雨旱爞爞。",
   "上心念下民，惧岁成灾凶。",
   "遂下罪己诏，殷勤告万邦。",
   "帝曰予一人，继天承祖宗。",
   "忧勤不遑宁，夙夜心忡忡。",
   "元年诛刘辟，一举靖巴邛。",
   "二年戮李锜，不战安江东。",
   "顾惟眇眇德，遽有巍巍功。",
   "或者天降沴，无乃儆予躬。",
   "上思天戒，下思致时邕。",
   "莫如率其身，慈和与俭恭。",
   "乃命罢进献，乃命赈饥穷。",
   "宥死降五刑，责己宽三农。",
   "宫女出宣徽，厩马减飞龙。",
   "庶政靡不举，皆出自宸衷。",
   "奔腾道路人，伛偻田野翁。",
   "欢呼相告报，感泣涕沾胸。",
   "顺人人心悦，先天天意从。",
   "诏下才七日，和气生冲融。",
   "凝为油油云，散作习习风。",
   "昼夜三日雨，凄凄复蒙蒙。",
   "万心春熙熙，百谷青芃芃。",
   "人变愁为喜，岁易俭为丰。",
   "乃知王者心，忧乐与众同。",
   "皇天与后土，所感无不通。",
   "冠珮何锵锵，将相及王公。",
   "蹈舞呼万岁，列贺明庭中。",
   "小臣诚愚陋，职忝金銮宫。",
   "稽首再三拜，一言献天聪。",
   "君以明为圣，臣以直为忠。",
   "敢贺有其始，亦愿有其终。"
  ],
  "title": "贺雨"
 },
 {
  "id": 4340,
  "author": "白居易",
  "paragraphs": [
   "张君何为者，业文三十春。",
   "尤工乐府诗，举代少其伦。",
   "为诗意如何，六义互铺陈。",
   "风雅比兴外，未尝著空文。",
   "读君学仙诗，可讽放佚君。",
   "读君董公诗，可诲贪暴臣。",
   "读君商女诗，可感悍妇仁。",
   "读君勤齐诗，可劝薄夫敦。",
   "上可裨教化，舒之济万民。",
   "下可理情性，卷之善一身。",
   "始从青衿岁，迨此白发新。",
   "日夜秉笔吟，心苦力亦勤。",
   "时无采诗官，委弃如泥尘。",
   "恐君百岁后，灭没人不闻。",
   "愿藏中秘书，百代不湮沦。",
   "愿播内乐府，时得闻至尊。",
   "言者志之苗，行者文之根。",
   "所以读君诗，亦知君为人。",
   "如何欲五十，官小身贱贫。",
   "病眼街西住，无人行到门。"
  ],
  "title": "读张籍古乐府"
 },
 {
  "id": 4341,
  "author": "白居易",
  "paragraphs": [
   "洛阳谁不死，戡死闻长安。",
   "我是知戡者，闻之涕泫然。",
   "戡佐山东军，非义不可干。",
   "拂衣向西来，其道直如弦。",
   "从事得如此，人人以为难。",
   "人言明明代，合置在朝端。",
   "或望居谏司，有事戡必言。",
   "或望居宪府，有邪戡必弹。",
   "惜哉两不谐，没齿为闲官。",
   "竟不得一日，謇謇立君前。",
   "形骸随众人，敛葬北邙山。",
   "平生刚肠内，直气归其间。",
   "贤者为生民，生死悬在天。",
   "谓天不爱人，胡为生其贤。",
   "谓天果爱民，胡为夺其年。",
   "茫茫元化中，谁执如此权。"
  ],
  "title": "哭孔戡"
 },
 {
  "id": 4342,
  "author": "白居易",
  "paragraphs": [
   "长安多大宅，列在街西东。",
   "往往朱门内，房廊相对空。",
   "枭鸣松桂树，狐藏兰菊丛。",
   "苍苔黄叶地，日暮多旋风。",
   "前主为将相，得罪窜巴庸。",
   "后主为公卿，寝疾殁其中。",
   "连延四五主，殃祸继相钟。",
   "自从十年来，不利主人翁。",
   "风雨坏檐隙，蛇鼠穿墙墉。",
   "人凝不敢买，日毁土木功。",
   "嗟嗟俗人心，甚矣其愚蒙。",
   "旦恐灾将至，不思祸所从。",
   "我今题此诗，欲悟迷者胸。",
   "凡为大官人，年禄多高崇。",
   "权重持难久，位高势易穷。",
   "骄者物之盈，老者数之终。",
   "四者如寇盗，日夜来相攻。",
   "假使居吉土，孰能保其躬。",
   "因小以明大，借家可喻邦。",
   "周秦宅殽函，其宅非不同。",
   "一兴八百年，一死望夷宫。",
   "寄语家与国，人凶非宅凶。"
  ],
  "title": "凶宅"
 },
 {
  "id": 4343,
  "author": "白居易",
  "paragraphs": [
   "人有梦仙者，梦身升上清。",
   "坐乘一白鹤，前引双红旌。",
   "羽衣忽飘飘，玉鸾俄铮铮。",
   "半空直下视，人世尘冥冥。",
   "渐失乡国处，才分山水形。",
   "东海一片白，列岳五点青。",
   "须臾群仙来，相引朝玉京。",
   "安期羡门辈，列侍如公卿。",
   "仰谒玉皇帝，稽首前致诚。",
   "帝言汝仙才，努力勿自轻。",
   "却后十五年，期汝不死庭。",
   "再拜受斯言，既寤喜且惊。",
   "秘之不敢泄，誓志居岩扃。",
   "恩爱舍骨肉，饮食断膻腥。",
   "朝餐云母散，夜吸沆瀣精。",
   "空山三十载，日望辎𫐌迎。",
   "前期过已久，鸾鹤无来声。",
   "齿发日衰白，耳目减聪明。",
   "一朝同物化，身与粪壤幷。",
   "神仙信有之，俗力非可营。",
   "苟无金骨相，不列丹台名。",
   "徒传辟谷法，虚受烧丹经。",
   "只自取勤苦，百年终不成。",
   "悲哉梦仙人，一梦误一生。"
  ],
  "title": "梦仙"
 },
 {
  "id": 4344,
  "author": "白居易",
  "paragraphs": [
   "田家少闲月，五月人倍忙。",
   "夜来南风起，小麦覆陇黄。",
   "妇姑荷箪食，童穉携壶浆。",
   "相随饷田去，丁壮在南冈。",
   "足蒸暑土气，背灼炎天光。",
   "力尽不知热，但惜夏日长。",
   "复有贫妇人，抱子在其傍。",
   "右手秉遗穗，左臂悬敝筐。",
   "听其相顾言，闻者为悲伤。",
   "家田输税尽，拾此充饥肠。",
   "今我何功德，曾不事农桑。",
   "吏禄三百石，岁晏有余粮。",
   "念此私自愧尽日不能忘。"
  ],
  "title": "观刈麦"
 },
 {
  "id": 4345,
  "author": "白居易",
  "paragraphs": [
   "海水无风时，波涛安悠悠。",
   "鳞介无小大，遂性各沈浮。",
   "突兀海底鳌，首冠三神丘。",
   "钓网不能制，其来非一秋。",
   "或者不量力，谓兹鳌可求。",
   "赑屃牵不动，纶绝沈其钩。",
   "一鳌既顿颔，诸鳌齐掉头。",
   "白涛与黑浪，呼吸绕咽喉。",
   "喷风激飞廉，鼓波怒阳侯。",
   "鲸鲵得其便，张口欲吞舟。",
   "万里无活鳞，百川多倒流。",
   "遂使江汉水，朝宗意亦休。",
   "苍然屏风上，此画良有由。"
  ],
  "title": "题海图屏风"
 },
 {
  "id": 4346,
  "author": "白居易",
  "paragraphs": [
   "骅骝失其主，羸饿无人牧。",
   "向风嘶一声，莽苍黄河曲。",
   "蹋冰水畔立，卧雪冢间宿。",
   "岁暮田野空，寒草不满腹。",
   "岂无市骏者，尽是凡人目。",
   "相马失于瘦，遂遗千里足。",
   "村中何扰扰，有吏征刍粟。",
   "输彼军厩中，化作驽骀肉。"
  ],
  "title": "羸骏"
 },
 {
  "id": 4347,
  "author": "白居易",
  "paragraphs": [
   "丝桐合为琴，中有太古声。",
   "古声澹无味，不称今人情。",
   "玉徽光彩灭，朱弦尘土生。",
   "废弃来已久，遗音尚泠泠。",
   "不辞为君弹，纵弹人不听。",
   "何物使之然，羌笛与秦筝。"
  ],
  "title": "废琴"
 },
 {
  "id": 4348,
  "author": "白居易",
  "paragraphs": [
   "古剑寒黯黯，铸来几千秋。",
   "白光纳日月，紫气排斗牛。",
   "有客借一观，爱之不敢求。",
   "湛然玉匣中，秋水澄不流。",
   "至宝有本性，精刚无与俦。",
   "可使寸寸折，不能绕指柔。",
   "愿快直士心，将断佞臣头。",
   "不愿报小怨，夜半刺私雠。",
   "劝君慎所用，无作神兵羞。"
  ],
  "title": "李都尉古剑"
 },
 {
  "id": 4349,
  "author": "白居易",
  "paragraphs": [
   "一株青玉立，千叶绿云委。",
   "亭亭五丈余，高意犹未已。",
   "山僧年九十，清净老不死。",
   "自云手种时，一棵青桐子。",
   "直从萌芽拔，高自毫末始。",
   "四面无附枝，中心有通理。",
   "寄言立身者，孤直当如此。"
  ],
  "title": "云居寺孤桐"
 },
 {
  "id": 4350,
  "author": "白居易",
  "paragraphs": [
   "污沟贮浊水，水上叶田田。",
   "我来一长叹，知是东溪莲。",
   "下有青泥污，馨香无复全。",
   "上有红尘扑，颜色不得鲜。",
   "物性犹如此，人事亦宜然。",
   "托根非其所，不如遭弃捐。",
   "昔在溪中日，花叶媚清涟。",
   "今来不得地，憔悴府门前。"
  ],
  "title": "京兆府新栽莲"
 },
 {
  "id": 4351,
  "author": "白居易",
  "paragraphs": [
   "旱久炎气盛，中人若燔烧。",
   "青风隐何处，草树不动摇。",
   "何以避暑气，无如出尘嚣。",
   "行行都门外，佛阁正岧嶤。",
   "清凉近高生，烦热委静销。",
   "开襟当轩坐，意泰神飘飘。",
   "回看归路傍，禾黍尽枯焦。",
   "独善诚有计，将何救旱苗。"
  ],
  "title": "月夜登阁避暑"
 },
 {
  "id": 4352,
  "author": "白居易",
  "paragraphs": [
   "奉诏登左掖，束带参朝议。",
   "何言初命卑，且脱风尘吏。",
   "杜甫陈子昂，才名括天地。",
   "当时非不遇，尚无过斯位。",
   "况余蹇薄者，宠至不自意。",
   "惊近白日光，惭非青云器。",
   "天子方从谏，朝廷无忌讳。",
   "岂不思匪躬，适遇时无事。",
   "受命已旬月，饱食随班次。",
   "谏纸忽盈箱，对之终自愧。"
  ],
  "title": "初授拾遗"
 },
 {
  "id": 4353,
  "author": "白居易",
  "paragraphs": [
   "自我从宦游，七年在长安。",
   "所得惟元君，乃知定交难。",
   "岂无山上苗，径寸无岁寒。",
   "岂无要津水，咫尺有波澜。",
   "之子异于是，久处誓不谖。",
   "无波古井水，有节秋竹竿。",
   "一为同心友，三及芳岁阑。",
   "花下鞍马游，雪中杯酒欢。",
   "衡门相逢迎，不具带与冠。",
   "春风日高睡，秋月夜深看。",
   "不为同登科，不为同署官。",
   "所合在方寸，心源无异端。"
  ],
  "title": "赠元稹"
 },
 {
  "id": 4354,
  "author": "白居易",
  "paragraphs": [
   "小树两株柏，新土三尺坟。",
   "苍苍白露草，此地哭刘君。",
   "哭君岂无辞，辞云君子人。",
   "如何天不吊，穷悴至终身。",
   "愚者多贵寿，贤者独贱迍。",
   "龙亢彼无悔，蠖屈此不伸。",
   "哭罢持此辞，吾将诘羲文。"
  ],
  "title": "哭刘敦质"
 },
 {
  "id": 4355,
  "author": "白居易",
  "paragraphs": [
   "大圭廉不割，利剑用不缺。",
   "当其斩马时，良玉不如铁。",
   "置铁在洪炉，铁消易如雪。",
   "良玉同其中，三日烧不热。",
   "君疑才与德，咏此知优劣。"
  ],
  "title": "答友问"
 },
 {
  "id": 4356,
  "author": "白居易",
  "paragraphs": [
   "楚王多内宠，倾国选嫔妃。",
   "又爱从禽乐，驰骋每相随。",
   "锦鞲臂花隼，罗袂控金羁。",
   "遂习宫中女，皆如马上儿。",
   "色禽合为荒，刑政两已衰。",
   "云梦春仍猎，章华夜不归。",
   "东风二月天，春雁正离离。",
   "美人挟银镝，一发叠双飞。",
   "飞鸿惊断行，敛翅避蛾眉。",
   "君王顾之笑，弓箭生光辉。",
   "回眸语君曰，昔闻庄王时。",
   "有一愚夫人，其名曰樊姬。",
   "不有此游乐，三载断鲜肥。"
  ],
  "title": "杂兴三首 一"
 },
 {
  "id": 4357,
  "author": "白居易",
  "paragraphs": [
   "越国政初荒，越天旱不已。",
   "风日燥水田，水涸尘飞起。",
   "国中新下令，官渠禁流水。",
   "流水不入田，壅入王宫里。",
   "余波养鱼鸟，倒影浮楼雉。",
   "澹滟九折池，萦回十余里。",
   "四月芰荷发，越王日游嬉。",
   "左右好风来，香动芙蓉蘂。",
   "但爱芙蓉香，又种芙蓉子。",
   "不念阊门外，千里稻苗死。"
  ],
  "title": "杂兴三首 二"
 },
 {
  "id": 4358,
  "author": "白居易",
  "paragraphs": [
   "吴王心日侈，服玩尽奇瓌。",
   "身卧翠羽帐，手持红玉杯。",
   "冠垂明月珠，带束通天犀。",
   "行动自矜顾，数步一裴回。",
   "小人知所好，怀宝四方来。",
   "奸邪得借手，从此幸门开。",
   "古称国之宝，谷米与贤才。",
   "今看君王眼，视之如尘灰。",
   "伍员谏已死，浮尸去不回。",
   "姑苏台下草，麋鹿暗生麑。"
  ],
  "title": "杂兴三首 三"
 },
 {
  "id": 4359,
  "author": "白居易",
  "paragraphs": [
   "晨游柴阁峰，暮宿山下村。",
   "村老见余喜，为余开一尊。",
   "举杯未及饮，暴卒来入门。",
   "柴衣挟刀斧，草草十余人。",
   "夺我席上酒，掣我盘中飧。",
   "主人退后立，敛手反如宾。",
   "中庭有奇树，种来三十春。",
   "主人惜不得，持斧断其根。",
   "口称采造家，身属神策军。",
   "主人慎勿语，中尉正承恩。"
  ],
  "title": "宿紫阁山北村"
 },
 {
  "id": 4360,
  "author": "白居易",
  "paragraphs": [
   "禾黍与稂莠，雨来同日滋。",
   "桃李与荆棘，霜降同夜萎。",
   "草木既区别，荣枯那等夷。",
   "茫茫天地意，无乃太无私。",
   "小人与君子，用置各有宜。",
   "奈何西汉末，忠邪并信之。",
   "不然尽信忠，早绝邪臣窥。",
   "不然尽信邪，早使忠臣知。",
   "优游两不断，盛业日已衰。",
   "痛矣萧京辈，终令陷祸机。",
   "每读元成纪，愤愤令人悲。",
   "寄言为国者，不得学天时。",
   "寄言为臣者，可以鉴于斯。"
  ],
  "title": "读汉书"
 },
 {
  "id": 4361,
  "author": "白居易",
  "paragraphs": [
   "阳城为谏议，以正事其君。",
   "其手如屈轶，举必指佞臣。",
   "卒使不仁者，不得秉国钧。",
   "元稹为御史，以直立其身。",
   "其心如肺石，动必达穷民。",
   "东川八十家，冤愤一言伸。",
   "刘辟肆乱心，杀人正纷纷。",
   "其嫂曰庾氏，弃绝不为亲。",
   "从史萌逆节，隐心潜负恩。",
   "其佐曰孔戡，舍去不为宾。",
   "凡此士与女，其道天下闻。",
   "常恐国史上，但记凤与麟。",
   "贤者不为名，名彰教乃敦。",
   "每惜若人辈，身死名亦沦。",
   "君为著作郎，职废志空存。",
   "虽有良史才，直笔无所申。",
   "何不自著书？实录彼善人。",
   "编为一家言，以备史阙文。"
  ],
  "title": "赠樊著作"
 },
 {
  "id": 4362,
  "author": "白居易",
  "paragraphs": [
   "道旁一石妇，无记复无铭。",
   "传是此乡女，为妇孝且贞。",
   "十五嫁邑人，十六夫征行。",
   "夫行二十载，妇独守孤焭。",
   "其夫有父母，老病不安宁。",
   "其妇执妇道，一一如礼经。",
   "晨昏问起居，恭顺发心诚。",
   "药饵自调节，膳羞必甘馨。",
   "夫行竟不归，妇德转光明。",
   "后人高其节，刻石像妇形。",
   "俨然整衣巾，若立在闺庭。",
   "似见舅姑礼，如闻环珮声。",
   "至今为妇者，见此孝心生。",
   "不比山头石，空有望夫名。"
  ],
  "title": "蜀路石妇"
 },
 {
  "id": 4363,
  "author": "白居易",
  "paragraphs": [
   "拾得折剑头，不知折之由。",
   "一握青蛇尾，数寸碧峰头。",
   "疑是斩鲸鲵，不然刺蛟虬。",
   "缺落泥土中，委弃无人收。",
   "我有鄙介性，好刚不好柔。",
   "勿轻直折剑，犹胜曲全钩。"
  ],
  "title": "折剑头"
 },
 {
  "id": 4364,
  "author": "白居易",
  "paragraphs": [
   "独上乐游园，四望天日曛。",
   "东北何霭霭，宫阙入烟云。",
   "爱此高处立，忽如遗垢氛。",
   "耳目暂清旷，怀抱郁不伸。",
   "下视十二街，绿树间红尘。",
   "车马徒满眼，不见心所亲。",
   "孔生死洛阳，元九谪荆门。",
   "可怜南北路，高盖者何人。"
  ],
  "title": "登乐游园望"
 },
 {
  "id": 4365,
  "author": "白居易",
  "paragraphs": [
   "昔我十年前，与君始相识。",
   "曾将秋竹竿，比君孤且直。",
   "中心一以合，外事纷无极。",
   "共保秋竹心，风霜侵不得。",
   "始嫌梧桐树，秋至先改色。",
   "不爱杨柳枝，春来软无力。",
   "怜君别我后，见竹长相忆。",
   "长欲在眼前，故栽庭户侧。",
   "分首今何处，君南我在北。",
   "吟我赠君诗，对之心恻恻。"
  ],
  "title": "酬元九对新栽竹有怀见寄"
 },
 {
  "id": 4366,
  "author": "白居易",
  "paragraphs": [
   "鹤有不群者，飞飞在野田。",
   "饥不啄腐鼠，渴不饮盗泉。",
   "贞姿自耿介，杂鸟何翩翾。",
   "同游不同志，如此十余年。",
   "一兴嗜欲念，遂为矰缴牵。",
   "委质小池内，争食群鸡前。",
   "不惟怀稻粱，兼亦竞腥膻。",
   "不惟恋主人，兼亦狎鸟鸢。",
   "物心不可知，天性有时迁。",
   "一饱尚如此，况乘大夫轩。"
  ],
  "title": "感鹤"
 },
 {
  "id": 4367,
  "author": "白居易",
  "paragraphs": [
   "元和岁在卯，六年春二月。",
   "月晦寒食天，天阴夜飞雪。",
   "连宵复竟日，浩浩殊未歇。",
   "大似落鹅毛，密如飘玉屑。",
   "寒销春茫苍，气变风凛冽。",
   "上林草尽没，曲江水复结。",
   "红干杏花死，绿冻杨枝折。",
   "所怜物性伤，非惜年芳绝。",
   "上天有时令，四序平分别。",
   "寒燠苟反常，物生皆夭阏。",
   "我观圣人意，鲁史有其说。",
   "或记水不冰，或书霜不杀。",
   "上将儆政教，下以防灾孽。",
   "兹雪今如何，信美非时节。"
  ],
  "title": "春雪"
 },
 {
  "id": 4368,
  "author": "白居易",
  "paragraphs": [
   "富贵人所爱，圣人去其泰。",
   "所以致仕年，著在礼经内。",
   "玄元亦有训，知止则不殆。",
   "二疏独能行，遗迹东门外。",
   "清风久销歇，迨此向千载。",
   "斯人古亦稀，何况今之代。",
   "遑遑名利客，白首千百辈。",
   "惟有高仆射，七十悬车盖。",
   "我年虽未老，岁月亦云迈。",
   "预恐耄及时，贪荣不能退。",
   "中心私自儆，何以为我戒。",
   "故作仆射诗，书之于大带。"
  ],
  "title": "高仆射"
 },
 {
  "id": 4369,
  "author": "白居易",
  "paragraphs": [
   "城中看花客，旦暮走营营。",
   "素华人不顾，亦占牡丹名。",
   "闭在深寺中，车马无来声。",
   "唯有钱学士，尽日绕丛行。",
   "怜此皓然质，无人自芳馨。",
   "众嫌我独赏，移植在中庭。",
   "留景夜不暝，迎光曙先明。",
   "对之心亦静，虚白相向生。",
   "唐昌玉蘂花，攀玩众所争。",
   "折来比颜色，一种如瑶琼。",
   "彼因稀见贵，此以多为轻。",
   "始知无正色，爱恶随人情。",
   "岂惟花独尔，理与人事幷。",
   "君看入时者，紫艳与红英。"
  ],
  "title": "白牡丹"
 },
 {
  "id": 4370,
  "author": "白居易",
  "paragraphs": [
   "生为同室亲，死为同穴尘。",
   "他人尚相勉，而况我与君。",
   "黔娄固穷士，妻贤忘其贫。",
   "冀缺一农夫，妻敬俨如宾。",
   "陶潜不营生，翟氏自爨薪。",
   "梁鸿不肯仕，孟光甘布裙。",
   "君虽不读书，此事耳亦闻。",
   "至此千载后，传是何如人。",
   "人生未死间，不能忘其身。",
   "所须者衣食，不过饱与温。",
   "蔬食足充饥，何必膏粱珍。",
   "缯絮足御寒，何必锦绣文。",
   "君家有贻训，清白遗子孙。",
   "我亦贞苦士，与君新结婚。",
   "庶保贫与素，偕老同欣欣。"
  ],
  "title": "赠内"
 },
 {
  "id": 4371,
  "author": "白居易",
  "paragraphs": [
   "贾谊哭时事，阮籍哭路岐。",
   "唐生今亦哭，异代同其悲。",
   "唐生者何人，五十寒且饥。",
   "不悲口无食，不悲身无衣。",
   "所悲忠与义，悲甚则哭之。",
   "太尉击贼日，尚书叱盗时。",
   "大夫死凶寇，谏议谪蛮夷。",
   "每见如此事，声发涕辄随。",
   "往往闻其风，俗士犹或非。",
   "怜君头半白，其志竟不衰。",
   "我亦君之徒，郁郁何所为。",
   "不能发声哭，转作乐府诗。",
   "篇篇无空文，句句必尽规。",
   "功高虞人箴，痛甚骚人辞。",
   "非求宫律高，不务文字奇。",
   "惟歌生民病，愿得天子知。",
   "未得天子知，甘受时人嗤。",
   "药良气味苦，琴澹音声稀。",
   "不惧权豪怒，亦任亲朋议。",
   "人竟无奈何，呼作狂男儿。",
   "每逢群盗息，或遇云雾披。",
   "但自高声歌，庶几天听卑。",
   "歌哭虽异名，所感则同归。",
   "寄君三十章，与君为哭词。"
  ],
  "title": "寄唐生"
 },
 {
  "id": 4372,
  "author": "白居易",
  "paragraphs": [
   "自我心存道，外物少能逼。",
   "常排伤心事，不为长叹息。",
   "忽闻唐衢死，不觉动颜色。",
   "悲端从东来，触我心恻恻。",
   "伊昔未相知，偶游滑台侧。",
   "同宿李翺家，一言如旧识。",
   "酒酣出送我，风雪黄河北。",
   "日西并马头，语别至昏黑。",
   "君归向东郑，我来游上国。",
   "交心不交面，从此重相忆。",
   "怜君儒家子，不得诗书力。",
   "五十著青衫，试官无禄食。",
   "遗文仅千首，六义无差忒。",
   "散在京洛间，何人为收拾。"
  ],
  "title": "伤唐衢二首 一"
 },
 {
  "id": 4373,
  "author": "白居易",
  "paragraphs": [
   "忆昨元和初，忝备谏官位。",
   "是时兵革后，生民正憔悴。",
   "但伤民病痛，不识时忌讳。",
   "遂作秦中吟，一吟悲一事。",
   "贵人皆怪怒，闲人亦非訾。",
   "天高未及闻，荆棘生满地。",
   "惟有唐衢见，知我平生志。",
   "一读兴叹嗟，再吟垂涕泗。",
   "因和三十韵，手题远缄寄。",
   "致吾陈杜间，赏爱非常意。",
   "此人无复见，此诗犹可贵。",
   "今日开箧看，蠹鱼损文字。",
   "不知何处葬，欲问先歔欷。",
   "终去哭坟前，还君一掬泪。"
  ],
  "title": "伤唐衢二首 二"
 },
 {
  "id": 4374,
  "author": "白居易",
  "paragraphs": [
   "种兰不种艾，兰生艾亦生。",
   "根荄相交长，茎叶相附荣。",
   "香茎与臭叶，日夜俱长大。",
   "锄艾恐伤兰，溉兰恐滋艾。",
   "兰亦未能溉，艾亦未能除。",
   "沈吟意不决，问君合何如。"
  ],
  "title": "问友"
 },
 {
  "id": 4375,
  "author": "白居易",
  "paragraphs": [
   "悲哉为儒者，力学不知疲。",
   "读书眼欲暗，秉笔手生胝。",
   "十上方一第，成名常苦迟。",
   "纵有宦达者，两鬓已成丝。",
   "可怜少壮日，适在穷贱时。",
   "丈夫老且病，焉用富贵为。",
   "沈沈朱门宅，中有乳臭儿。",
   "状貌如妇人，光明膏粱肌。",
   "手不把书卷，身不擐戎衣。",
   "二十袭封爵，门承勋戚资。",
   "春来日日出，服御何轻肥。",
   "朝从博徒饮，暮有倡楼期。",
   "平封还酒债，堆金选蛾眉。",
   "声色狗马外，其余一无知。",
   "山苗与涧松，地势随高卑。",
   "古来无奈何，非君独伤悲。"
  ],
  "title": "悲哉行"
 },
 {
  "id": 4376,
  "author": "白居易",
  "paragraphs": [
   "藤花紫蒙茸，藤叶青扶疏。",
   "谁谓好颜色，而为害有余。",
   "下如蛇屈盘，上若绳萦纡。",
   "可怜中间树，束缚成枯株。",
   "柔蔓不自胜，袅袅挂空虚。",
   "岂知缠树木，千夫力不如。",
   "先柔后为害，有似谀佞徒。",
   "附著君权势，君迷不肯诛。",
   "又如妖妇人，绸缪蛊其夫。",
   "奇邪坏人室，夫惑不能除。",
   "寄言邦与家，所慎在其初。",
   "毫末不早辨，滋蔓信难图。",
   "愿以藤为戒，铭之于座隅。"
  ],
  "title": "紫藤"
 },
 {
  "id": 4377,
  "author": "白居易",
  "paragraphs": [
   "十月鹰出笼，草枯雉兔肥。",
   "下鞲随指顾，百掷无一遗。",
   "鹰翅疾如风，鹰爪利如锥。",
   "本为鸟所设，今为人所资。",
   "孰能使之然，有术甚易知。",
   "取其向背性，制在饥饱时。",
   "不可使长饱，不可使长饥。",
   "饥则力不足，饱则背人飞。",
   "乘饥纵搏击，未饱须絷维。",
   "所以爪翅功，而人坐收之。",
   "圣明驭英雄，其术亦如斯。",
   "鄙语不可弃，吾闻诸猎师。"
  ],
  "title": "放鹰"
 },
 {
  "id": 4378,
  "author": "白居易",
  "paragraphs": [
   "慈乌失其母，哑哑吐哀音。",
   "昼夜不飞去，经年守故林。",
   "夜夜夜半啼，闻者为沾襟。",
   "声中如告诉，未尽反哺心。",
   "百鸟岂无母，尔独哀怨深。",
   "应是母慈重，使尔悲不任。",
   "昔有吴起者，母殁丧不临。",
   "嗟哉斯徒辈，其心不如禽。",
   "慈乌复慈乌，鸟中之曾参。"
  ],
  "title": "慈乌夜啼"
 },
 {
  "id": 4379,
  "author": "白居易",
  "paragraphs": [
   "梁上有双燕，翩翩雄与雌。",
   "衔泥两椽间，一巢生四儿。",
   "四儿日夜长，索食声孜孜。",
   "青虫不易捕，黄口无饱期。",
   "觜爪虽欲敝，心力不知疲。",
   "须臾十来往，犹恐巢中饥。",
   "辛勤三十日，母瘦雏渐肥。",
   "喃喃教言语，一一刷毛衣。",
   "一旦羽翼成，引上庭树枝。",
   "举翅不回顾，随风四散飞。",
   "雌雄空中鸣，声尽呼不归。",
   "却入空巢里，啁啾终夜悲。",
   "燕燕尔勿悲，尔当返自思。",
   "思尔为雏日，高飞背母时。",
   "当时父母念，今日尔应知。"
  ],
  "title": "燕诗示刘叟"
 },
 {
  "id": 4380,
  "author": "白居易",
  "paragraphs": [
   "麦死春不雨，禾损秋早霜。",
   "岁晏无口食，田中采地黄。",
   "采时将何用，持以易糇粮。",
   "凌晨荷锄去，薄暮不盈筐。",
   "携来朱门家，卖与白面郎。",
   "与君啖肥马，可使照地光。",
   "愿易马残粟，救此苦饥肠。"
  ],
  "title": "采地黄者"
 },
 {
  "id": 4381,
  "author": "白居易",
  "paragraphs": [
   "天冷日不光，太行峰苍莽。",
   "尝闻此中险，今我方独往。",
   "马蹄冻且滑，羊肠不可上。",
   "若比世路难，犹自平于掌。"
  ],
  "title": "初入太行路"
 },
 {
  "id": 4382,
  "author": "白居易",
  "paragraphs": [
   "古琴无俗韵，奏罢无人听。",
   "寒松无妖花，枝下无人行。",
   "春风十二街，轩骑不暂停。",
   "奔车看牡丹，走马听秦筝。",
   "众目悦芳艳，松独守其贞。",
   "众耳喜郑卫，琴亦不改声。",
   "怀哉二夫子，念此无自轻。"
  ],
  "title": "邓鲂张彻落第"
 },
 {
  "id": 4383,
  "author": "白居易",
  "paragraphs": [
   "王门岂无酒，侯门岂无肉。",
   "主人贵且骄，待客礼不足。",
   "望尘而拜者，朝夕走碌碌。",
   "王生独拂衣，遐举如云鹄。",
   "宁归白云外，饮水卧空谷。",
   "不能随众人，敛手低眉目。",
   "扣门与我别，酤酒留君宿。",
   "好去采薇人，终南山正绿。"
  ],
  "title": "送王处士"
 },
 {
  "id": 4384,
  "author": "白居易",
  "paragraphs": [
   "八年十二月，五日雪纷纷。",
   "竹柏皆冻死，况彼无衣民。",
   "回观村闾间，十室八九贫。",
   "北风利如剑，布絮不蔽身。",
   "唯烧蒿棘火，愁坐夜待晨。",
   "乃知大寒岁，农者尤苦辛。",
   "顾我当此日，草堂深掩门。",
   "褐裘覆𫄟被，坐卧有余温。",
   "幸免饥冻苦，又无垅亩勤。",
   "念彼深可愧，自问是何人。"
  ],
  "title": "村居苦寒"
 },
 {
  "id": 4385,
  "author": "白居易",
  "paragraphs": [
   "有吏夜叩门，高声催纳粟。",
   "家人不待晓，场上张灯烛。",
   "扬簸净如珠，一车三十斛。",
   "犹忧纳不中，鞭责及僮仆。",
   "昔余谬从事，内愧才不足。",
   "连授四命官，坐尸十年禄。",
   "常闻古人语，损益周必复。",
   "今日谅甘心，还他太仓谷。"
  ],
  "title": "纳粟"
 },
 {
  "id": 4386,
  "author": "白居易",
  "paragraphs": [
   "百人无一直，百直无一遇。",
   "借问遇者谁，正人行得路。",
   "中丞薜存诚，守直心甚固。",
   "皇明烛如日，再使秉王度。",
   "奸豪与佞巧，非不憎且惧。",
   "直道渐光明，邪谋难盖覆。",
   "每因匪躬节，知有匡时具。",
   "张为坠网纲，倚作颓檐柱。",
   "悠哉上天意，报施纷回互。",
   "自古已冥茫，从今尤不谕。",
   "岂与小人意，昏然同好恶。",
   "不然君子人，何反如朝露。",
   "裴相昨已夭，薛君今又去。",
   "以我惜贤心，五年如旦暮。",
   "况闻善人命，长短系运数。",
   "今我一涕零，岂为中丞故。"
  ],
  "title": "薛中丞"
 },
 {
  "id": 4387,
  "author": "白居易",
  "paragraphs": [
   "前池秋始半，卉物多摧坏。",
   "欲暮槿先萎，未霜荷已败。",
   "默然有所感，可以从兹诫。",
   "本不种松筠，早雕何足怪。"
  ],
  "title": "秋池二首 一"
 },
 {
  "id": 4388,
  "author": "白居易",
  "paragraphs": [
   "凿池贮秋水，中有苹与芰。",
   "天旱水暗消，塌然委空地。",
   "有似泛泛者，附离权与贵。",
   "一旦恩势移，相随共憔悴。"
  ],
  "title": "秋池二首 二"
 },
 {
  "id": 4389,
  "author": "白居易",
  "paragraphs": [
   "太阴不离毕，太岁仍在午。",
   "旱日与炎风，枯燋我田亩。",
   "金石欲销铄，况兹禾与黍。",
   "嗸嗸万族中，唯农最辛苦。",
   "悯然望岁者，出门何所睹。",
   "但见棘与茨，罗生遍场圃。",
   "恶苗承沴气，欣然得其所。",
   "感此因问天，可能长不雨。"
  ],
  "title": "夏旱"
 },
 {
  "id": 4390,
  "author": "白居易",
  "paragraphs": [
   "昨夜霜一降，杀君庭中槐。",
   "干叶不待黄，索索飞下来。",
   "怜君感节物，晨起步前阶。",
   "临风蹋叶立，半日颜色哀。",
   "西望长安城，歌钟十二街。",
   "何人不欢乐，君独心悠哉。",
   "白日头上走，朱颜镜中颓。",
   "平生青云心，销化成死灰。",
   "我今赠一言，胜饮酒千杯。",
   "其言虽甚鄙，可破悒悒怀。",
   "朱门有勋贵，陋巷有颜回。",
   "穷通各问命，不系才不才。",
   "推此自豁豁，不必待安排。"
  ],
  "title": "谕友"
 },
 {
  "id": 4391,
  "author": "白居易",
  "paragraphs": [
   "丘中有一士，不知其姓名。",
   "面色不忧苦，血气常和平。",
   "每选隙地居，不蹋要路行。",
   "举动无尤悔，物莫与之争。",
   "藜藿不充肠，布褐不蔽形。",
   "终岁守穷饿，而无嗟叹声。",
   "岂是爱贫贱，深知时俗情。",
   "勿矜罗弋巧，鸾鹤在冥冥。"
  ],
  "title": "丘中有一士二首 一"
 },
 {
  "id": 4392,
  "author": "白居易",
  "paragraphs": [
   "丘中有一士，守道岁月深。",
   "行披带索衣，坐拍无弦琴。",
   "不饮浊泉水，不息曲木阴。",
   "所逢苟非义，粪土千黄金。",
   "乡人化其风，熏如兰在林。",
   "智愚与强弱，不忍相欺侵。",
   "我欲访其人，将行复沈吟。",
   "何必见其面，但在学其心。"
  ],
  "title": "丘中有一士二首 二"
 },
 {
  "id": 4393,
  "author": "白居易",
  "paragraphs": [
   "桂布白似雪，吴绵软于云。",
   "布重绵且厚，为裘有余温。",
   "朝拥坐至暮，夜覆眠达晨。",
   "谁知严冬月，支体暖如春。",
   "中夕忽有念，抚裘起逡巡。",
   "丈夫贵兼济，岂独善一身。",
   "安得万里裘，盖裹周四垠。",
   "稳暖皆如我，天下无寒人。"
  ],
  "title": "新制布裘"
 },
 {
  "id": 4394,
  "author": "白居易",
  "paragraphs": [
   "人言百果中，唯枣凡且鄙。",
   "皮皴似龟手，叶小如鼠耳。",
   "胡为不自知，生花此园里。",
   "岂宜遇攀玩，幸免遭伤毁。",
   "二月曲江头，杂英红旖旎。",
   "枣亦在其间，如嫫对西子。",
   "东风不择木，吹喣长未已。",
   "眼看欲合抱，得尽生生理。",
   "寄言游春客，乞君一回视。",
   "君爱绕指柔，从君怜柳杞。",
   "君求悦目艳，不敢争桃李。",
   "君若作大车，轮轴材须此。"
  ],
  "title": "杏园中枣树"
 },
 {
  "id": 4395,
  "author": "白居易",
  "paragraphs": [
   "嘉鱼荐宗朝，灵龟贡邦家。",
   "应龙能致雨，润我百谷芽。",
   "蠢蠢水族中，无用者虾蟆。",
   "形秽肌肉腥，出没于泥沙。",
   "六月七月交，时雨正滂沱。",
   "虾蟆得其志，快乐无以加。",
   "地既蕃其生，使之族类多。",
   "天又与其声，得以相喧哗。",
   "岂惟玉池上，污君清冷波。",
   "可独瑶瑟前，乱君鹿鸣歌。",
   "常恐飞上天，跳跃随姮娥。",
   "往往蚀明月，遣君无奈何。"
  ],
  "title": "虾蟆"
 },
 {
  "id": 4396,
  "author": "白居易",
  "paragraphs": [
   "卖药向都城，行憩青门树。",
   "道逢驰驿者，色有非常惧。",
   "亲族走相送，欲别不敢住。",
   "私怪问道旁，何人复何故。",
   "云是右丞相，当国握枢务。",
   "禄厚食万钱，恩深日三顾。",
   "昨日延英对，今日崖州去。",
   "由来君臣间，宠辱在朝暮。",
   "青青东郊草，中有归山路。",
   "归去卧云人，谋身计非误。"
  ],
  "title": "寄隐者"
 },
 {
  "id": 4397,
  "author": "白居易",
  "paragraphs": [
   "晓日提竹篮，家僮买春蔬。",
   "青青芹蕨下，叠卧双白鱼。",
   "无声但呀呀，以气相喣濡。",
   "倾篮写地上，拨刺长尺余。",
   "岂唯刀机忧，坐见蝼蚁图。",
   "脱泉虽已久，得水犹可苏。",
   "放之小池中，且用救干枯。",
   "水小池窄狭，动尾触四隅。",
   "一时幸苟活，久远将何如。",
   "怜其不得所，移放于南湖。",
   "南湖连西江，好去勿踟蹰。",
   "施恩即望报，吾非斯人徒。",
   "不须泥沙底，辛苦觅明珠。"
  ],
  "title": "放鱼"
 },
 {
  "id": 4398,
  "author": "白居易",
  "paragraphs": [
   "陵上有老柏，柯叶寒苍苍。",
   "朝为风烟树，暮为宴寝床。",
   "以其多奇文，宜升君子堂。",
   "刮削露节目，拂拭生辉光。",
   "玄斑状狸首，素质如截肪。",
   "虽充悦目玩，终乏周身防。",
   "华彩诚可爱，生理苦已伤。",
   "方知自残者，为有好文章。"
  ],
  "title": "文柏床"
 },
 {
  "id": 4399,
  "author": "白居易",
  "paragraphs": [
   "偃蹇月中桂，结根依青天。",
   "天风绕月起，吹子下人间。",
   "飘零委何处，乃落匡庐山。",
   "生为石上桂，叶如翦碧鲜。",
   "枝干日长大，根荄日牢坚。",
   "不归天上月，空老山中年。",
   "庐山去咸阳，道里三四千。",
   "无人为移植，得入上林园。",
   "不及红花树，长栽温室前。"
  ],
  "title": "浔阳三题 庐山桂"
 },
 {
  "id": 4400,
  "author": "白居易",
  "paragraphs": [
   "浔阳十月天，天气仍温燠。",
   "有霜不杀草，有风不落木。",
   "玄冥气力薄，草木冬犹绿。",
   "谁肯湓浦头，回眼看修竹。",
   "其有顾盼者，持刀斩且束。",
   "剖劈青琅玕，家家盖墙屋。",
   "吾闻汾晋间，竹少重如玉。",
   "胡为取轻贱，生此西江曲。"
  ],
  "title": "浔阳三题 湓浦竹"
 },
 {
  "id": 4401,
  "author": "白居易",
  "paragraphs": [
   "东林北塘水，湛湛见底清。",
   "中生白芙蓉，菡萏三百茎。",
   "白日发光彩，清飙散芳馨。",
   "泄香银囊破，泻露玉盘倾。",
   "我惭尘垢眼，见此琼瑶英。",
   "乃知红莲花，虚得清净名。",
   "夏萼敷未歇，秋房结才成。",
   "夜深众僧寝，独起绕池行。",
   "欲收一颗子，寄向长安城。",
   "但恐出山去，人间种不生。"
  ],
  "title": "浔阳三题 东林寺白莲"
 },
 {
  "id": 4402,
  "author": "白居易",
  "paragraphs": [
   "浔阳郊郭间，大水岁一至。",
   "闾阎半飘荡，城堞多倾坠。",
   "苍茫生海色，渺漫连空翠。",
   "风卷白波翻，日煎红浪沸。",
   "工商彻屋去，牛马登山避。",
   "况当率税时，颇害农桑事。",
   "独有佣舟子，鼓枻生意气。",
   "不知万人灾，自觅锥刀利。",
   "吾无奈尔何，尔非久得志。",
   "九月霜降后，水涸为平地。"
  ],
  "title": "大水"
 },
 {
  "id": 4403,
  "author": "白居易",
  "paragraphs": [
   "戚戚复戚戚，送君远行役。",
   "行役非中原，海外黄沙碛。",
   "伶俜独居妾，迢遰长征客。",
   "君望功名归，妾忧生死隔。",
   "谁家无夫妇，何人不离坼。",
   "所恨薄命身，嫁迟别日迫。",
   "妾身有存殁，妾心无改易。",
   "生作闺中妇，死作山头石。"
  ],
  "title": "续古诗十首 一"
 },
 {
  "id": 4404,
  "author": "白居易",
  "paragraphs": [
   "掩泪别乡里，飘飖将远行。",
   "茫茫绿野中，春尽孤客情。",
   "驱马上丘陇，高低路不平。",
   "风吹棠棃花，啼鸟时一声。",
   "古墓何代人，不知姓与名。",
   "化作路傍土，年年春草生。",
   "感彼忽自悟，今我何营营。"
  ],
  "title": "续古诗十首 二"
 },
 {
  "id": 4405,
  "author": "白居易",
  "paragraphs": [
   "朝采山上薇，暮采山上薇。",
   "岁晏薇亦尽，饥来何所为。",
   "坐饮白石水，手把青松枝。",
   "击节独长歌，其声清且悲。",
   "枥马非不肥，所苦常絷维。",
   "豢豕非不饱，所忧竟为牺。",
   "行行歌此曲，以慰常苦饥。"
  ],
  "title": "续古诗十首 三"
 },
 {
  "id": 4406,
  "author": "白居易",
  "paragraphs": [
   "雨露长纤草，山苗高入云。",
   "风雪折劲木，涧松摧为薪。",
   "风摧此何意，雨长彼何因。",
   "百丈涧底死，寸茎山上春。",
   "可怜苦节士，感此涕盈巾。"
  ],
  "title": "续古诗十首 四"
 },
 {
  "id": 4407,
  "author": "白居易",
  "paragraphs": [
   "窈窕双鬟女，容德俱如玉。",
   "昼居不逾阈，夜行常秉烛。",
   "气如含露兰，心如贯霜竹。",
   "宜当备嫔御，胡为守幽独。",
   "无媒不得选，年忽过三六。",
   "岁暮望汉宫，谁在黄金屋。",
   "邯郸进倡女，能唱黄花曲。",
   "一曲称君心，恩荣连九族。"
  ],
  "title": "续古诗十首 五"
 },
 {
  "id": 4408,
  "author": "白居易",
  "paragraphs": [
   "栖栖远方士，读书三十年。",
   "业成无知己，徒步来入关。",
   "长安多王候，英俊竞攀援。",
   "幸随众宾末，得厕门馆间。",
   "东合有旨酒，中堂有管弦。",
   "何为向隅客，对此不开颜。",
   "富贵无是非，主人终日欢。",
   "贫贱多悔尤，客子中夜叹。",
   "归去复归去，故乡贫亦安。"
  ],
  "title": "续古诗十首 六"
 },
 {
  "id": 4409,
  "author": "白居易",
  "paragraphs": [
   "凉风飘嘉树，日夜减芳华。",
   "下有感秋妇，攀条苦悲嗟。",
   "我本幽闲女，结发事豪家。",
   "豪家多婢仆，门内颇骄奢。",
   "良人近封候，出入鸣玉珂。",
   "自从富贵来，恩薄谗言多。",
   "冢妇独守礼，群妾互奇邪。",
   "但信言有玷，不察心无瑕。",
   "容光未销歇，欢爱忽蹉跎。",
   "何意掌上玉，化为眼中砂。",
   "盈盈一尺水，浩浩千丈河。",
   "勿言小大异，随分有风波。",
   "闺房犹复尔，邦国当如何。"
  ],
  "title": "续古诗十首 七"
 },
 {
  "id": 4410,
  "author": "白居易",
  "paragraphs": [
   "心亦无所迫，身亦无所拘。",
   "何为肠中气，郁郁不得舒。",
   "不舒良有以，同心久离居。",
   "五年不见面，三年不得书。",
   "念此令人老，抱膝坐长吁。",
   "岂无盈尊酒，非君谁与娱。"
  ],
  "title": "续古诗十首 八"
 },
 {
  "id": 4411,
  "author": "白居易",
  "paragraphs": [
   "揽衣出门行，游观绕林渠。",
   "澹澹春水暖，东风生绿蒲。",
   "上有和鸣雁，下有掉尾鱼。",
   "飞沈一何乐，鳞羽各有徒。",
   "而我方独处，不与之子俱。",
   "顾彼自伤己，禽鱼之不如。",
   "出游欲遣忧，孰知忧有余。"
  ],
  "title": "续古诗十首 九"
 },
 {
  "id": 4412,
  "author": "白居易",
  "paragraphs": [
   "春旦日初出，曈曈耀晨辉。",
   "草木照未远，浮云已蔽之。",
   "天地黯以晦，当午如昏时。",
   "虽有东南风，力微不能吹。",
   "中园何所有，满地青青葵。",
   "阳光委云上，倾心欲何依。"
  ],
  "title": "续古诗十首 十"
 },
 {
  "id": 4413,
  "author": "白居易",
  "paragraphs": [
   "天下无正声，悦耳即为娱。",
   "人间无正色，悦目即为姝。",
   "颜色非相远，贫富则有殊。",
   "贫为时所弃，富为时所趋。",
   "红楼富家女，金缕绣罗襦。",
   "见人不敛手，娇痴二八初。",
   "母兄未开口，已嫁不须臾。",
   "绿窗贫家女，寂莫二十余。",
   "荆钗不直钱，衣上无真珠。",
   "几回人欲聘，临日又踟蹰。",
   "主人会良媒，置酒满玉壶。",
   "四座且勿饮，听我歌两途。",
   "富家女易嫁，嫁早轻其夫。",
   "贫家女难嫁，嫁晚孝于姑。",
   "闻君欲娶妇，娶妇意何如。"
  ],
  "title": "秦中吟十首 议婚"
 },
 {
  "id": 4414,
  "author": "白居易",
  "paragraphs": [
   "厚地植桑麻，所要济生民。",
   "生民理布帛，所求活一身。",
   "身外充征赋，上以奉君亲。",
   "国家定两税，本意在爱人。",
   "厥初防其淫，明敕内外臣。",
   "税外加一物，皆以枉法论。",
   "奈何岁月久，贪吏得因循。",
   "浚我以求宠，敛索无冬春。",
   "织绢未成匹，缲丝未盈斤。",
   "里胥迫我纳，不许暂逡巡。",
   "岁暮天地闭，阴风生破村。",
   "夜深烟火尽，霰雪白纷纷。",
   "幼者形不蔽，老者体无温。",
   "悲喘与寒气，幷入鼻中辛。",
   "昨日输残税，因窥官库门。",
   "缯帛如山积，丝絮如云屯。",
   "号为羡余物，随月献至尊。",
   "夺我身上煖，买尔眼前恩。",
   "进入琼林库，岁久化为尘。"
  ],
  "title": "秦中吟十首 重赋"
 },
 {
  "id": 4415,
  "author": "白居易",
  "paragraphs": [
   "谁家起甲第，朱门大道边。",
   "丰屋中栉比，高墙外回环。",
   "累累六七堂，栋宇相连延。",
   "一堂费百万，郁郁起青烟。",
   "洞房温且清，寒暑不能干。",
   "高堂虚且迥，坐卧见南山。",
   "绕廊柴藤架，夹砌红药栏。",
   "攀枝摘樱桃，带花移牡丹。",
   "主人此中坐，十载为大官。",
   "厨有臭败肉，库有贯朽钱。",
   "谁能将我语，问尔骨肉间。",
   "岂无穷贱者，忍不救饥寒。",
   "如何奉一身，直欲保千年。",
   "不见马家宅，今作奉诚园。"
  ],
  "title": "秦中吟十首 伤宅"
 },
 {
  "id": 4416,
  "author": "白居易",
  "paragraphs": [
   "陋巷孤寒士，出门苦恓恓。",
   "虽云志气高，岂免颜色低。",
   "平生同门友，通籍在金闺。",
   "曩者胶漆契，迩来云雨睽。",
   "正逢下朝归，轩骑五门西。",
   "是时天久阴，三日雨凄凄。",
   "蹇驴避路立，肥马当风嘶。",
   "回头忘相识，占道上沙堤。",
   "昔年洛阳社，贫贱相提携。",
   "今日长安道，对面隔云泥。",
   "近日多如此，非君独惨凄。",
   "死生不变者，唯闻任与黎。"
  ],
  "title": "秦中吟十首 伤友"
 },
 {
  "id": 4417,
  "author": "白居易",
  "paragraphs": [
   "七十而致仕，礼法有明文。",
   "何乃贪荣者，斯言如不闻。",
   "可怜八九十，齿堕双眸昏。",
   "朝露贪名利，夕阳忧子孙。",
   "挂冠顾翠緌，悬车惜朱轮。",
   "金章腰不胜，伛偻入君门。",
   "谁不爱富贵，谁不恋君恩。",
   "年高须告老，名遂合退身。",
   "少时共嗤诮，晚岁多因循。",
   "贤哉汉二疏，彼独是何人。",
   "寂莫东门路，无人继去尘。"
  ],
  "title": "秦中吟十首 不致仕"
 },
 {
  "id": 4418,
  "author": "白居易",
  "paragraphs": [
   "勋德既下衰，文章亦陵夷。",
   "但见山中石，立作路旁碑。",
   "铭勋悉太公，叙德皆仲尼。",
   "复以多为贵，千言直万赀。",
   "为文彼何人，想见下笔时。",
   "但欲愚者悦，不思贤者嗤。",
   "岂独贤者嗤，仍传后代疑。",
   "古石苍苔字，安知是愧词。",
   "我闻望江县，曲令抚惸嫠。",
   "在官有仁政，名不闻京师。",
   "身殁欲归葬，百姓遮路岐。",
   "攀辕不得归，留葬此江湄。",
   "至今道其名，男女涕皆垂。",
   "无人立碑碣，唯有邑人知。"
  ],
  "title": "秦中吟十首 立碑"
 },
 {
  "id": 4419,
  "author": "白居易",
  "paragraphs": [
   "意气骄满路，鞍马光照尘。",
   "借问何为者，人称是内臣。",
   "朱绂皆大夫，紫绶或将军。",
   "夸赴军中宴，走马去如云。",
   "尊罍溢九酝，水陆罗八珍。",
   "果擘洞庭橘，脍切天池鳞。",
   "食饱心自若，酒酣气益振。",
   "是岁江南旱，衢州人食人。"
  ],
  "title": "秦中吟十首 轻肥"
 },
 {
  "id": 4420,
  "author": "白居易",
  "paragraphs": [
   "清歌且罢唱，红袂亦停舞。",
   "赵叟抱五弦，宛转当胸抚。",
   "大声麄若散，飒飒风和雨。",
   "小声细欲绝，切切鬼神语。",
   "又如鹊报喜，转作猿啼苦。",
   "十指无定音，颠倒宫征羽。",
   "坐客闻此声，形神若无主。",
   "行客闻此声，驻足不能举。",
   "嗟嗟俗人耳，好今不好古。",
   "所以绿窗琴，日日生尘土。"
  ],
  "title": "秦中吟十首 五弦"
 },
 {
  "id": 4421,
  "author": "白居易",
  "paragraphs": [
   "秦中岁云暮，大雪满皇州。",
   "雪中退朝者，朱紫尽公候。",
   "贵有风雪兴，富无饥寒忧。",
   "所营唯第宅，所务在追游。",
   "朱门车马客，红烛歌舞楼。",
   "欢酣促密坐，醉煖脱重裘。",
   "秋官为主人，廷尉居上头。",
   "日中为一乐，夜半不能休。",
   "岂知阌乡狱，中有冻死囚。"
  ],
  "title": "秦中吟十首 歌舞"
 },
 {
  "id": 4422,
  "author": "白居易",
  "paragraphs": [
   "帝城春欲暮，喧喧车马度。",
   "共道牡丹时，相随买花去。",
   "贵贱无常价，酬直看花数。",
   "灼灼百朵红，戋戋五束素。",
   "上张幄幕庇，旁织巴篱护。",
   "水洒复泥封，移来色如故。",
   "家家习为俗，人人迷不悟。",
   "有一田舍翁，偶来买花处。",
   "低头独长叹，此叹无人喻。",
   "一丛深色花，十户中人赋。"
  ],
  "title": "秦中吟十首 买花"
 },
 {
  "id": 4423,
  "author": "白居易",
  "paragraphs": [
   "一年十二月，每月有常令。",
   "君出臣奉行，谓之握金镜。",
   "由兹六气顺，以遂万物性。",
   "时令一反常，生灵受其病。",
   "周汉德下衰，王风始不竞。",
   "又从斩鼌错，诸侯益强盛。",
   "百里不同禁，四时自为政。",
   "盛夏兴土功，方春剿人命。",
   "谁能救其失，待君佐邦柄。",
   "峨峨象魏门，悬法彝伦正。"
  ],
  "title": "赠友五首 一"
 },
 {
  "id": 4424,
  "author": "白居易",
  "paragraphs": [
   "银生楚山曲，金生鄱谿滨。",
   "南人弃农业，求之多苦辛。",
   "披砂复凿石，矻矻无冬春。",
   "手足尽皴胝，爱利不爱身。",
   "畬田既慵斫，稻田亦懒耘。",
   "相携作游手，皆道求金银。",
   "毕竟金与银，何殊泥与尘。",
   "且非衣食物，不济饥寒人。",
   "弃本以趋末，日富而岁贫。",
   "所以先圣王，弃藏不为珍。",
   "谁能反古风，待君秉国钧。",
   "捐金复抵璧，勿使劳生民。"
  ],
  "title": "赠友五首 二"
 },
 {
  "id": 4425,
  "author": "白居易",
  "paragraphs": [
   "私家无钱炉，平地无铜山。",
   "胡为秋夏税，岁岁输铜钱。",
   "钱力日已重，农力日已殚。",
   "贱粜粟与麦，贱贸丝与绵。",
   "岁暮衣食尽，焉得无饥寒。",
   "吾闻国之初，有制垂不刊。",
   "庸必算丁口，租必计桑田。",
   "不求土所无，不强人所难。",
   "量入以为出，上足下亦安。",
   "兵兴一变法，兵息遂不还。",
   "使我农桑人，憔悴畎亩间。",
   "谁能革此弊，待君秉利权。",
   "复彼租庸法，令如贞观年。"
  ],
  "title": "赠友五首 三"
 },
 {
  "id": 4426,
  "author": "白居易",
  "paragraphs": [
   "京师四方则，王化之本根。",
   "长吏久于政，然后风教敦。",
   "如何尹京者，迁次不逡巡。",
   "请君屈指数，十年十五人。",
   "科条日相矫，吏力亦已勤。",
   "宽猛政不一，民心安得淳。",
   "九州雍为首，群牧之所遵。",
   "天下率如此，何以安吾民。",
   "谁能变此法，待君赞弥纶。",
   "慎择循良吏，令其长子孙。"
  ],
  "title": "赠友五首 四"
 },
 {
  "id": 4427,
  "author": "白居易",
  "paragraphs": [
   "三十男有室，二十女有归。",
   "近代多离乱，婚姻多过期。",
   "嫁娶既不早，生育常苦迟。",
   "儿女未成人，父母已衰羸。",
   "凡人贵达日，多在长大时。",
   "欲报亲不待，孝心无所施。",
   "哀哉三牲养，少得及庭闱。",
   "惜哉万钟粟，多用饱妻儿。",
   "谁能正婚礼，待君张国维。",
   "庶使孝子心，皆无风树悲。"
  ],
  "title": "赠友五首 五"
 },
 {
  "id": 4428,
  "author": "白居易",
  "paragraphs": [
   "豫樟生深山，七年而后知。",
   "挺高二百尺，本末皆十围。",
   "天子建明堂，此材独中规。",
   "匠人执斤墨，采度将有期。",
   "孟冬草木枯，烈火燎山陂。",
   "疾风吹猛焰，从根烧到枝。",
   "养材三十年，方成栋梁姿。",
   "一朝为灰烬，柯叶无孑遗。",
   "地虽生尔材，天不与尔时。",
   "不如粪土英，犹有人掇之。",
   "已矣勿重陈，重陈令人悲。",
   "不悲焚烧苦，但悲采用迟。"
  ],
  "title": "寓意诗五首 一"
 },
 {
  "id": 4429,
  "author": "白居易",
  "paragraphs": [
   "赫赫京内史，炎炎中书郎。",
   "昨传征拜日，恩赐颇殊常。",
   "貂冠水苍玉，紫绶黄金章。",
   "佩服身未暖，已闻窜遐荒。",
   "亲戚不得别，吞声泣路旁。",
   "宾客亦已散，门前雀罗张。",
   "富贵来不久，倏如瓦沟霜。",
   "权势去尤速，瞥若石火光。",
   "不如守贫贱，贫贱可久长。",
   "传语宦游子，且来归故乡。"
  ],
  "title": "寓意诗五首 二"
 },
 {
  "id": 4430,
  "author": "白居易",
  "paragraphs": [
   "促织不成章，提壶但闻声。",
   "嗟哉虫与鸟，无实有虚名。",
   "与君定交日，久要如弟兄。",
   "何以示诚信，白水指为盟。",
   "云雨一为别，飞沈两难幷。",
   "君为得风鹏，我为失水鲸。",
   "音信日已疏，恩分日已轻。",
   "穷通尚如此，何况死与生。",
   "乃知择交难，须有知人明。",
   "莫将山上松，结托水上萍。"
  ],
  "title": "寓意诗五首 三"
 },
 {
  "id": 4431,
  "author": "白居易",
  "paragraphs": [
   "翩翩两玄鸟，本是同巢燕。",
   "分飞来几时，秋夏炎凉变。",
   "一宿蓬筚庐，一栖明光殿。",
   "偶因衔泥处，复得重相见。",
   "彼矜杏梁贵，此嗟茅栋贱。",
   "眼看秋社至，两处俱难恋。",
   "所托各暂时，胡为相叹羡。"
  ],
  "title": "寓意诗五首 四"
 },
 {
  "id": 4432,
  "author": "白居易",
  "paragraphs": [
   "婆娑园中树，根株大合围。",
   "蠢尔树间虫，形质一何微。",
   "孰谓虫之微，虫蠹已无期。",
   "孰谓树之大，花叶有衰时。",
   "花衰夏未实，叶病秋先萎。",
   "树心半为土，观者安得知。",
   "借问虫何在，在身不在枝。",
   "借问虫何食，食心不食皮。",
   "岂无啄木鸟，觜长将何为。"
  ],
  "title": "寓意诗五首 五"
 },
 {
  "id": 4433,
  "author": "白居易",
  "paragraphs": [
   "楚怀放灵均，国政亦荒淫。",
   "彷徨未忍决，绕泽行悲吟。",
   "汉文疑贾生，谪置湘之阴。",
   "是时刑方措，此去难为心。",
   "士生一代间，谁不有浮沈。",
   "良时真可惜，乱世何足钦。",
   "乃知汨罗恨，未抵长沙深。"
  ],
  "title": "读史五首 一"
 },
 {
  "id": 4434,
  "author": "白居易",
  "paragraphs": [
   "祸患如棼丝，其来无端绪。",
   "马迁下蚕室，嵇康就囹圄。",
   "抱冤志气屈，忍耻形神沮。",
   "当彼戮辱时，奋飞无翅羽。",
   "商山有黄绮，颍川有巢许。",
   "何不从之游？超然离网罟。",
   "山林少羁鞅，世路多艰阻。",
   "寄谢伐檀人，慎勿嗟穷处。"
  ],
  "title": "读史五首 二"
 },
 {
  "id": 4435,
  "author": "白居易",
  "paragraphs": [
   "汉日大江军，少为乞食子。",
   "秦时故列侯，老作锄瓜士。",
   "春华何𬀩晔，园中发桃李。",
   "秋风忽萧条，堂上生荆杞。",
   "深谷变为岸，桑田成海水。",
   "势去未须悲，时来何足喜。",
   "寄言荣枯者，反复殊未已。"
  ],
  "title": "读史五首 三"
 },
 {
  "id": 4436,
  "author": "白居易",
  "paragraphs": [
   "含沙射人影，虽病人不知。",
   "巧言构人罪，至死人不疑。",
   "掇蜂杀爱子，掩鼻戮宠姬。",
   "弘恭陷萧望，赵高谋李斯。",
   "阴德既必报，阴祸岂虚施。",
   "人事虽可罔，天道终难欺。",
   "明则有刑辟，幽则有神祗。",
   "苟免勿私喜，鬼得而诛之。"
  ],
  "title": "读史五首 四"
 },
 {
  "id": 4437,
  "author": "白居易",
  "paragraphs": [
   "季子憔悴时，妇见不下机。",
   "买臣负薪日，妻亦弃如遗。",
   "一朝黄金多，佩印衣锦归。",
   "去妻不敢视，妇嫂强依依。",
   "富贵家人重，贫贱妻子欺。",
   "奈何贫富间，可移亲爱志。",
   "遂使中人心，汲汲求富贵。",
   "又令下人力，各竞锥刀利。",
   "随分归舍来，一取妻孥意。"
  ],
  "title": "读史五首 五"
 },
 {
  "id": 4438,
  "author": "白居易",
  "paragraphs": [
   "山中不栖鸟，夜半声嘤嘤。",
   "似道思归乐，行人掩泣听。",
   "皆疑此山路，迁客多南征。",
   "忧愤气不散，结化为精灵。",
   "我谓此山鸟，本不因人生。",
   "人心自怀土，想作思归鸣。",
   "孟尝平居时，娱耳琴泠泠。",
   "雍门一言感，未奏泪沾缨。",
   "魏武铜雀妓，日与欢乐幷。",
   "一旦西陵望，欲歌先涕零。",
   "峡猿亦何意，陇水复何情。",
   "为入愁人耳，皆为肠断声。",
   "请看元侍御，亦宿此邮亭。",
   "因听思归鸟，神气独安宁。",
   "问君何以然，道胜心自平。",
   "虽为南迁客，如在长安城。",
   "云得此道来，何虑复何营。",
   "穷达有前定，忧喜无交争。",
   "所以事君日，持宪立大庭。",
   "虽有回天力，挠之终不倾。",
   "况始三十余，年少有直名。",
   "心中志气大，眼前爵禄轻。",
   "君恩若雨露，君威若雷霆。",
   "退不苟免难，进不曲求荣。",
   "在火辨玉性，经霜识松贞。",
   "展禽任三黜，灵均长独醒。",
   "获戾自东洛，贬官向南荆。",
   "再拜辞阙下，长揖别公卿。",
   "荆州又非远，驿路半月程。",
   "汉水照天碧，楚山插云青。",
   "江陵橘似珠，宜城酒如饧。",
   "谁谓谴谪去，未妨游赏行。",
   "人生百岁内，天地暂寓形。",
   "太仓一稊米，大海一浮萍。",
   "身委逍遥篇，心付头陀经。",
   "尚达死生观，宁为宠辱惊。",
   "中怀苟有主，外物安能萦。",
   "任意思归乐，声声啼到明。"
  ],
  "title": "和荅诗十首 和思归乐"
 },
 {
  "id": 4439,
  "author": "白居易",
  "paragraphs": [
   "商山阳城驿，中有叹者谁。",
   "云是元监察，江陵谪去时。",
   "忽见此驿名，良久涕欲垂。",
   "何故阳道州，名姓同于斯。",
   "怜君一寸心，宠辱誓不移。",
   "疾恶若巷伯，好贤如缁衣。",
   "沈吟不能去，意者欲改为。",
   "改为避贤驿，大署于门楣。",
   "荆人爱羊祜，户曹改为辞。",
   "一字不忍道，况兼姓呼之。",
   "因题八百言，言直文甚奇。",
   "诗成寄与我，锵若金和丝。",
   "上言阳公行，友悌无等夷。",
   "骨肉同衾裯，至死不相离。",
   "次言阳公迹，夏邑始栖迟。",
   "乡人化其风，少长皆孝慈。",
   "次言阳公道，终日对酒卮。",
   "兄弟笑相顾，醉貌红怡怡。",
   "次言阳公节，謇謇居谏司。",
   "誓心除国蠹，决死犯天威。",
   "终言阳公命，左迁天一涯。",
   "道州炎瘴地，身不得生归。",
   "一一皆实录，事事无孑遗。",
   "凡是为善者，闻之恻然悲。",
   "道州既已矣，往者不可追。",
   "何世无其人，来者亦可思。",
   "愿以君子文，告彼大乐师。",
   "附于雅歌末，奏之白玉墀。",
   "天子闻此章，教化如法施。",
   "直谏从如流，佞臣恶如疵。",
   "宰相闻此章，政柄端正持。",
   "进贤不知倦，去邪勿复疑。",
   "宪臣闻此章，不敢怀依违。",
   "谏官闻此章，不忍纵诡随。",
   "然后告史氏，旧史有前规。",
   "若作阳公传，欲令后世知。",
   "不劳叙世家，不用费文辞。",
   "但于国史上，全录元稹诗。"
  ],
  "title": "和荅诗十首 和阳城驿"
 },
 {
  "id": 4440,
  "author": "白居易",
  "paragraphs": [
   "山木多蓊郁，兹桐独亭亭。",
   "叶重碧云片，花簇紫霞英。",
   "是时三月天，春暖山雨晴。",
   "夜色向月浅，暗香随风轻。",
   "行者多商贾，居者悉黎氓。",
   "无人解赏爱，有客独屏营。",
   "手攀花枝立，足蹋花影行。",
   "生怜不得所，死欲扬其声。",
   "截为天子琴，刻作古人形。",
   "云待我成器，荐之于穆清。",
   "诚是君子心，恐非草木情。",
   "胡为爱其华，而反伤其生。",
   "老龟被刳肠，不如无神灵。",
   "雄鸡自断尾，不愿为牺牲。",
   "况此好颜色，花紫叶青青。",
   "宜遂天地性，忍加刀斧刑。",
   "我思五丁力，拔入九重城。",
   "当君正殿栽，花叶生光晶。",
   "上对月中桂，下覆阶前蓂。",
   "泛拂香炉烟，隐映斧藻屏。",
   "为君布绿阴，当暑荫轩楹。",
   "沈沈绿满地，桃李不敢争。",
   "为君发清韵，风来如叩琼。",
   "泠泠声满耳，郑卫不足听。",
   "受君封植力，不独吐芬馨。",
   "助君行春令，开花应晴明。",
   "受君雨露恩，不独含芳荣。",
   "戒君无戏言，翦叶封弟兄。",
   "受君岁月功，不独资生成。",
   "为君长高枝，凤皇上头鸣。",
   "一鸣君万岁，寿如山不倾。",
   "再鸣万人泰，泰阶为之平。",
   "如何有此用，幽滞在岩坰。",
   "岁月不尔驻，孤芳坐凋零。",
   "请向桐枝上，为余题姓名。",
   "待余有势力，移尔献丹庭。"
  ],
  "title": "和荅诗十首 荅桐花"
 },
 {
  "id": 4441,
  "author": "白居易",
  "paragraphs": [
   "乌者种有二，名同性不同。",
   "觜小者慈孝，觜大者贪庸。",
   "觜大命又长，生来十余冬。",
   "物老颜色变，头毛白茸茸。",
   "飞来庭树上，初但惊儿童。",
   "老巫生奸计，与乌意潜通。",
   "云此非凡鸟，遥见起敬恭。",
   "千岁乃一出，喜贺主人翁。",
   "祥瑞来白日，神圣占知风。",
   "阴作北斗使，能为人吉凶。",
   "此乌所止家，家产日夜丰。",
   "上以致寿考，下可宜田农。",
   "主人富家子，身老心童蒙。",
   "随巫拜复祝，妇姑亦相从。",
   "杀鸡荐其肉，敬若禋六宗。",
   "乌喜张大觜，飞接在虚空。",
   "乌既饱膻腥，巫亦飨甘浓。",
   "乌巫互相利，不复两西东。",
   "日日营巢窟，稍稍近房栊。",
   "虽生八九子，谁辨其雌雄。",
   "群雏又成长，众觜逞残凶。",
   "探巢吞燕卵，入蔟啄蚕虫。",
   "岂无乘秋隼，羁绊委高墉。",
   "但食乌残肉，无施搏击功。",
   "亦有能言鹦，翅碧觜距红。",
   "暂曾说乌罪，囚闭在深笼。",
   "青青窗前柳，郁郁井上桐。",
   "贪乌占栖息，慈乌独不容。",
   "慈鸟尔奚为，来往何憧憧。",
   "晓去先晨鼓，暮归后昏钟。",
   "辛苦尘土间，飞啄禾黍丛。",
   "得食将哺母，饥肠不自充。",
   "主人憎慈乌，命子削弹弓。",
   "弦续会稽竹，丸铸荆山铜。",
   "慈乌求母食，飞下尔庭中。",
   "数粒未入口，一丸已中胸。",
   "仰天号一声，似欲诉苍穹。",
   "反哺日未足，非是惜微躬。",
   "谁能持此冤，一为问化工。",
   "胡然大觜乌，竟得天年终。"
  ],
  "title": "和荅诗十首 和大觜乌"
 },
 {
  "id": 4442,
  "author": "白居易",
  "paragraphs": [
   "天下有道见，无道卷怀之。",
   "此乃圣人语，吾闻诸仲尼。",
   "矫矫四先生，同禀希世资。",
   "随时有显晦，秉道无磷缁。",
   "秦皇肆暴虐，二世遘乱离。",
   "先生相随去，商岭采紫芝。",
   "君看秦狱中，戮辱者李斯。",
   "刘项争天下，谋臣竟悦随。",
   "先生如鸾鹤，去入冥冥飞。",
   "君看齐鼎中，焦烂者郦其。",
   "子房得沛公，自谓相遇迟。",
   "八难掉舌枢，三略役心机。",
   "辛苦十数年，昼夜形神疲。",
   "竟杂霸者道，徒称帝者师。",
   "子房尔则能，此非吾所宜。",
   "汉高之季年，嬖宠钟所私。",
   "冢嫡欲废夺，骨肉相忧疑。",
   "岂无子房口，口舌无所施。",
   "亦有陈平心，心计将何为。",
   "皤皤四先生，高冠危映眉。",
   "从容下南山，顾盼入东闱。",
   "前瞻惠太子，左右生羽仪。",
   "却顾戚夫人，楚舞无光辉。",
   "心不画一计，口不吐一词。",
   "暗定天下本，遂安刘氏危。",
   "子房吾则能，此非尔所知。",
   "先生道既光，太子礼甚卑。",
   "安车留不住，功成弃如遗。",
   "如彼旱天云，一雨百谷滋。",
   "泽则在天下，云复归稀夷。",
   "勿高巢与由，勿尚吕与伊。",
   "巢由往不返，伊吕去不归。",
   "岂如四先生，出处两逶迤。",
   "何必长隐逸，何必长济时。",
   "由来圣人道，无朕不可窥。",
   "卷之不盈握，舒之亘八陲。",
   "先生道甚明，夫子犹或非。",
   "愿子辨其惑，为予吟此诗。"
  ],
  "title": "和荅诗十首 答四皓庙"
 },
 {
  "id": 4443,
  "author": "白居易",
  "paragraphs": [
   "吟君雉媒什，一哂一复叹。",
   "和之一何晚，今日乃成篇。",
   "岂唯鸟有之，抑亦人复然。",
   "张陈刎颈交，竟以势不完。",
   "至今不平气，塞绝泜水源。",
   "赵襄骨肉亲，亦以利相残。",
   "至今不善名，高于磨笄山。",
   "况此笼中雉，志在饮啄间。",
   "稻粱暂入口，性已随人迁。",
   "身苦亦自忘，同族何足言。",
   "但恨为媒拙，不足以自全。",
   "劝君今日后，养鸟养青鸾。",
   "青鸾一失侣，至死守孤单。",
   "劝君今日后，结客结任安。",
   "主人宾客去，独住在门阑。"
  ],
  "title": "和荅诗十首 和雉媒"
 },
 {
  "id": 4444,
  "author": "白居易",
  "paragraphs": [
   "亭亭山上松，一一生朝阳。",
   "森耸上参天，柯条百尺长。",
   "漠漠尘中槐，两两夹康庄。",
   "婆娑低覆地，枝干亦寻常。",
   "八月白露降，槐叶次第黄。",
   "岁暮满山雪，松色郁青苍。",
   "彼如君子心，秉操贯冰霜。",
   "此如小人面，变态随炎凉。",
   "共知松胜槐，诚欲栽道傍。",
   "粪土种瑶草，瑶草终不芳。",
   "尚可以斧斤，伐之为栋梁。",
   "杀身获其所，为君构明堂。",
   "不然终天年，老死在南冈。",
   "不愿亚枝叶，低随槐树行。"
  ],
  "title": "和荅诗十首 和松树"
 },
 {
  "id": 4445,
  "author": "白居易",
  "paragraphs": [
   "矢人职司忧，为箭恐不精。",
   "精在利其镞，错磨锋镝成。",
   "插以青竹簳，羽之赤雁翎。",
   "勿言分寸铁，为用乃长兵。",
   "闻有狗盗者，昼伏夜潜行。",
   "摩弓拭箭镞，夜射不待明。",
   "一盗既流血，百犬同吠声。",
   "狺狺嗥不已，主人为之惊。",
   "盗心憎主人，主人不知情。",
   "反责镞太利，矢人获罪名。",
   "寄言控弦者，愿君少留听。",
   "何不向西射？西天有狼星。",
   "何不向东射？东海有长鲸。",
   "不然学仁贵，三矢平虏庭。",
   "不然学仲连，一发下燕城。",
   "胡为射小盗，此用无乃轻。",
   "徒沾一点血，虚污箭头腥。"
  ],
  "title": "和荅诗十首 荅箭镞"
 },
 {
  "id": 4446,
  "author": "白居易",
  "paragraphs": [
   "废村多年树，生在古社隈。",
   "为作妖狐窟，心空身未摧。",
   "妖狐变美女，社树成楼台。",
   "黄昏行人过，见者心裴回。",
   "饥雕竟不捉，老犬反为媒。",
   "岁媚少年客，十去九不回。",
   "昨夜云雨合，烈风驱迅雷。",
   "风拔树根出，雷劈社坛开。",
   "飞电化为火，妖狐烧作灰。",
   "天明至其所，清旷无氛埃。",
   "旧地葺村落，新田辟荒莱。",
   "始知天降火，不必常为灾。",
   "勿谓神默默，勿谓天恢恢。",
   "勿喜犬不捕，勿夸雕不猜。",
   "寄言狐媚者，天火有时来。"
  ],
  "title": "和荅诗十首 和古社"
 },
 {
  "id": 4447,
  "author": "白居易",
  "paragraphs": [
   "高岭峻棱棱，细泉流亹亹。",
   "势分合不得，东西随所委。",
   "悠悠草蔓底，溅溅石罅里。",
   "分流来几年，昼夜两如此。",
   "朝宗远不及，去海三千里。",
   "浸润小无功，山苗长旱死。",
   "萦纡用无所，奔迫流不已。",
   "唯作呜咽声，夜入行人耳。",
   "有源殊不竭，无坎终难止。",
   "同出而异流，君看何所似。",
   "有似骨肉亲，派别从兹始。",
   "又似势利交，波澜相背起。",
   "所以赠君诗，将君何所比。",
   "不比山上泉，比君井中水。"
  ],
  "title": "和荅诗十首 和分水岭"
 },
 {
  "id": 4448,
  "author": "白居易",
  "paragraphs": [
   "有木名弱柳，结根近清池。",
   "风烟借颜色，雨露助华滋。",
   "峨峨白雪花，袅袅青丝枝。",
   "渐密阴自庇，转高梢四垂。",
   "截枝扶为杖，软弱不自持。",
   "折条用樊圃，柔脆非其宜。",
   "为树信可玩，论材何所施。",
   "可惜金堤地，栽之徒尔为。"
  ],
  "title": "有木诗八首 一"
 },
 {
  "id": 4449,
  "author": "白居易",
  "paragraphs": [
   "有木名樱桃，得地早滋茂。",
   "叶密独承日，花繁偏受露。",
   "迎风暗摇动，引鸟潜来去。",
   "鸟啄子难成，风来枝莫住。",
   "低软易攀玩，佳人屡回顾。",
   "色求桃李饶，心向松筠妒。",
   "好是映墙花，本非当轩树。",
   "所以姓萧人，曾为伐樱赋。"
  ],
  "title": "有木诗八首 二"
 },
 {
  "id": 4450,
  "author": "白居易",
  "paragraphs": [
   "有木秋不凋，青青在江北。",
   "谓为洞庭橘，美人自移植。",
   "上受顾盼恩，下勤浇溉力。",
   "实成乃是枳，臭苦不堪食。",
   "物有似是者，真伪何由识。",
   "美人默无言，对之长叹息。",
   "中含害物意，外矫凌霜色。",
   "仍向枝叶间，潜生刺如棘。"
  ],
  "title": "有木诗八首 三"
 },
 {
  "id": 4451,
  "author": "白居易",
  "paragraphs": [
   "有木名杜棃，阴森覆丘壑。",
   "心蠹已空朽，根深尚盘薄。",
   "狐媚言语巧，鸟妖声音恶。",
   "凭此为巢穴，往来互栖托。",
   "四傍五六本，叶枝相交错。",
   "借问因何生，秋风吹子落。",
   "为长社坛下，无人敢芟斫。",
   "几度野火来，风回烧不著。"
  ],
  "title": "有木诗八首 四"
 },
 {
  "id": 4452,
  "author": "白居易",
  "paragraphs": [
   "有木香苒苒，山头生一蕟。",
   "主人不知名，移种近轩闼。",
   "爱其有芳味，因以调曲糵。",
   "前后曾饮者，十人无一活。",
   "岂徒悔封植，兼亦误采掇。",
   "试问识药人，始知名野葛。",
   "年深已滋蔓，刀斧不可伐。",
   "何时猛风来，为我连根拔。"
  ],
  "title": "有木诗八首 五"
 },
 {
  "id": 4453,
  "author": "白居易",
  "paragraphs": [
   "有木名水柽，远望青童童。",
   "根株非劲挺，柯叶多蒙笼。",
   "彩翠色如柏，鳞皴皮似松。",
   "为同松柏类，得列嘉树中。",
   "枝弱不胜雪，势高常惧风。",
   "雪压低还举，风吹西复东。",
   "柔芳甚杨柳，早落先梧桐。",
   "惟有一堪赏，中心无蠹虫。"
  ],
  "title": "有木诗八首 六"
 },
 {
  "id": 4454,
  "author": "白居易",
  "paragraphs": [
   "有木名凌霄，擢秀非孤标。",
   "偶依一株树，遂抽百尺条。",
   "托根附树身，开花寄树梢。",
   "自谓得其势，无因有动摇。",
   "一旦树摧倒，独立暂飘飖。",
   "疾风从东起，吹折不终朝。",
   "朝为拂云花，暮为委地樵。",
   "寄言立身者，勿学柔弱苗。"
  ],
  "title": "有木诗八首 七"
 },
 {
  "id": 4455,
  "author": "白居易",
  "paragraphs": [
   "有木名丹桂，四时香馥馥。",
   "花团夜雪明，叶翦春云绿。",
   "风影清似水，霜枝冷如玉。",
   "独占小山幽，不容凡鸟宿。",
   "匠人爱芳直，裁截为厦屋。",
   "干细力未成，用之君自速。",
   "重任虽大过，直心终不曲。",
   "纵非梁栋材，犹胜寻常木。"
  ],
  "title": "有木诗八首 八"
 },
 {
  "id": 4456,
  "author": "白居易",
  "paragraphs": [
   "季桓心岂忠，其富过周公。",
   "阳货道岂正，其权执国命。",
   "由来富与权，不系才与贤。",
   "所托得其地，虽愚亦获安。",
   "彘肥因粪壤，鼠稳依社坛。",
   "虫兽尚如是，岂谓无因缘。"
  ],
  "title": "叹鲁二首 一"
 },
 {
  "id": 4457,
  "author": "白居易",
  "paragraphs": [
   "展禽胡为者，直道竟三黜。",
   "颜子何如人，屡空聊过日。",
   "皆怀王佐道，不践陪臣秩。",
   "自古无奈何，命为时所屈。",
   "有如草木分，天各与其一。",
   "荔枝非名花，牡丹无甘实。"
  ],
  "title": "叹鲁二首 二"
 },
 {
  "id": 4458,
  "author": "白居易",
  "paragraphs": [
   "炎炎者烈火，营营者小蝇。",
   "火不热贞玉，蝇不点清冰。",
   "此苟无所受，彼莫能相仍。",
   "乃知物性中，各有能不能。",
   "古称怨恨死，则人有所惩。",
   "惩淫或应可，在道未为弘。",
   "譬如蜩鷃徒，啾啾啅龙鹏。",
   "宜当委之去，寥廓高飞腾。",
   "岂能泥尘下，区区酬怨憎。",
   "胡为坐自苦，吞悲仍抚膺。"
  ],
  "title": "反鲍明远白头吟"
 },
 {
  "id": 4459,
  "author": "白居易",
  "paragraphs": [
   "上有饥鹰号，下有枯蓬走。",
   "茫茫边雪里，一掬沙培𪣻。",
   "传是昭君墓，埋闭蛾眉久。",
   "凝脂化为泥，铅黛复何有。",
   "唯有阴怨气，时生坟左右。",
   "郁郁如苦雾，不随骨销朽。",
   "妇人无他才，荣枯系妍否。",
   "何乃明妃命，独悬画工手。",
   "丹青一诖误，白黑相纷纠。",
   "遂使君眼中，西施作嫫母。",
   "同侪倾宠幸，异类为配偶。",
   "祸福安可知，美颜不如丑。",
   "何言一时事，可戒千年后。",
   "特报后来姝，不须倚眉首。",
   "无辞插荆钗，嫁作贫家妇。",
   "不见青冢上，行人为浇酒。"
  ],
  "title": "青冢"
 },
 {
  "id": 4460,
  "author": "白居易",
  "paragraphs": [
   "君子防悔尤，贤人戒行藏。",
   "嫌疑远瓜李，言动慎毫芒。",
   "立教固如此，抚事有非常。",
   "为君持所感，仰面问苍苍。",
   "犬啮桃树根，李树反见伤。",
   "老龟烹不烂，延祸及枯桑。",
   "城门自焚𦶟，池鱼罹其殃。",
   "阳货肆凶暴，仲尼畏于匡。",
   "鲁酒薄如水，邯郸开战场。",
   "伯禽鞭见血，过失由成王。",
   "都尉身降虏，宫刑加子长。",
   "吕安兄不道，都市杀嵇康。",
   "斯人死已久，其事甚昭彰。",
   "是非不由己，祸患安可防。",
   "使我千载后，涕泗满衣裳。"
  ],
  "title": "杂感"
 },
 {
  "id": 4461,
  "author": "白居易",
  "paragraphs": [
   "七德舞，七德歌，传自武德至元和。",
   "元和小臣白居易，观舞听歌知乐意。",
   "乐终稽首陈其事，太宗十八举义兵。",
   "白旄黄钺定两京，擒充戮窦四海清。",
   "二十有四功业成，二十有九即帝位。",
   "三十有五致太平，功成理定何神速。",
   "速在推心置人腹，亡卒遗骸散帛收。",
   "饥人卖子分金赎，魏徵梦见子夜泣。",
   "张谨哀闻辰日哭，怨女三千放出宫。",
   "死囚四百来归狱，翦须烧药赐功臣。",
   "李𪟝呜咽思杀身含血吮创抚战士，思摩奋呼乞效死。",
   "则知不独善战善乘时，以心感人人心归。",
   "尔来一百九十载，天下至今歌舞之。",
   "歌七德，舞七德，圣人有作垂无极。",
   "岂徒耀神武，岂徒夸圣文。",
   "太宗意在陈王业，王业艰难示子孙。"
  ],
  "title": "新乐府 七德舞\t美拨乱，陈王业也"
 },
 {
  "id": 4462,
  "author": "白居易",
  "paragraphs": [
   "法曲法曲歌大定，积德重熙有馀庆。",
   "永徽之人舞而咏，法曲法曲舞霓裳。",
   "政和世理音洋洋，开元之人乐且康。",
   "法曲法曲歌堂堂，堂堂之庆垂无疆。",
   "中宗肃宗复鸿业，唐祚中兴万万叶。",
   "法曲法曲合夷歌，夷声邪乱华声和。",
   "以乱干和天宝末，明年胡尘犯宫阙。",
   "乃知法曲本华风，苟能审音与政通。",
   "一从胡曲相参错，不辨兴衰与哀乐。",
   "愿求牙旷正华音，不令夷夏相交侵。"
  ],
  "title": "新乐府 法曲\t美列圣，正华声也"
 },
 {
  "id": 4463,
  "author": "白居易",
  "paragraphs": [
   "二王后，彼何人，介公酅公为国宾。",
   "周武隋文之子孙，古人有言天下者，非是一人之天下。",
   "周亡天下传于隋，隋人失之唐得之。",
   "唐兴十叶岁二百，介公酅公世为客。",
   "明堂太庙朝享时，引居宾位备威仪。",
   "备威仪，助郊祭，高祖太宗之遗制。",
   "不独兴灭国，不独继绝世。",
   "欲令嗣位守文君，亡国之孙取为戒。"
  ],
  "title": "新乐府 二王后\t明祖宗之意也"
 },
 {
  "id": 4464,
  "author": "白居易",
  "paragraphs": [
   "海漫漫，直下无底傍无边。",
   "云涛烟浪最深处，人传中有三神山。",
   "山上多生不死药，服之羽化为天仙。",
   "秦皇汉武信此语，方士年年采药去。",
   "蓬莱今古但闻名，烟水茫茫无觅处。",
   "海漫漫，风浩浩，眼穿不见蓬莱岛。",
   "不见蓬莱不敢归，童男丱女舟中老。",
   "徐福文成多诳诞，上元太一虚祈祷。",
   "君看骊山顶上茂陵头，毕竟悲风吹蔓草。",
   "何况玄元圣祖五千言，不言药，不言仙，不言白日升青天。"
  ],
  "title": "新乐府 海漫漫\t戒求仙也"
 },
 {
  "id": 4465,
  "author": "白居易",
  "paragraphs": [
   "立部伎，鼓笛諠，舞双剑，跳七丸，袅巨索，掉长竿。",
   "太常部伎有等级，堂上者坐堂下立。",
   "堂上坐部笙歌清，堂下立部鼓笛鸣。",
   "笙歌一声众侧耳，鼓笛万曲无人听。",
   "立部贱，坐部贵，坐部退为立部伎。",
   "击鼓吹笙和杂戏，立部又退何所任。",
   "始就乐悬操雅音，雅音替坏一至此。",
   "长令尔辈调宫征，圆丘后土郊祀时。",
   "言将此乐感神祇，欲望凤来百兽舞。",
   "何异北辕将适楚，工师愚贱安足云。"
  ],
  "title": "新乐府 立部伎\t刺雅乐之替也"
 },
 {
  "id": 4466,
  "author": "白居易",
  "paragraphs": [
   "华原磬，华原磬，古人不听今人听。",
   "泗滨石，泗滨石，今人不击古人击。",
   "今人古人何不同？用之舍之由乐工。",
   "乐工虽在耳如壁，不分清浊即为聋。",
   "棃园弟子调律吕，知有新声不如古。",
   "古称浮磬出泗滨，立辨致死声感人。",
   "宫悬一听华原石，君心遂忘封疆臣。",
   "果然胡寇从燕起，武臣少肯封疆死。",
   "始知乐与时政通，岂听铿锵而已矣。",
   "磬襄入海去不归，长安市儿为乐师。",
   "华原磬与泗滨石，清浊两声谁得知。"
  ],
  "title": "新乐府 华原磬\t刺乐工非其人也"
 },
 {
  "id": 4467,
  "author": "白居易",
  "paragraphs": [
   "上阳人，红颜暗老白发新。",
   "绿衣监使守宫门，一闭上阳多少春。",
   "玄宗末岁初选入，入时十六今六十。",
   "同时采择百余人，零落年深残此身。",
   "忆昔吞悲别亲族，扶入车中不教哭。",
   "皆云入内便承恩，脸似芙蓉胸似玉。",
   "未容君王得见面，已被杨妃遥侧目。",
   "妒令潜配上阳宫，一生遂向空房宿。",
   "宿空房，秋夜长，夜长无寐天不明。",
   "耿耿残灯背壁影，萧萧暗雨打窗声。",
   "春日迟，日迟独坐天难暮。",
   "宫莺百啭愁厌闻，梁燕双栖老休妒。",
   "莺归燕去长悄然，春往秋来不记年。",
   "唯向深宫望明月，东西四五百回圆。",
   "今日宫中年最老，大家遥赐尚书号。",
   "小头鞋履窄衣裳，青黛点眉眉细长。",
   "外人不见见应笑，天宝末年时世妆。",
   "上阳人，苦最多，少亦苦，老亦苦，少苦老苦两如何？",
   "君不见昔时吕向美人赋，又不见今日上阳白发歌。"
  ],
  "title": "新乐府 上阳白发人\t愍怨旷也"
 },
 {
  "id": 4468,
  "author": "白居易",
  "paragraphs": [
   "胡旋女，胡旋女，心应弦，手应鼓。",
   "弦鼓一声双袖举，回雪飘飖转蓬舞。",
   "左旋右转不知疲，千匝万周无已时。",
   "人间物类无可比，奔车轮缓旋风迟。",
   "曲终再拜谢天子，天子为之微启齿。",
   "胡旋女，出康居，徒劳东来万里余。",
   "中原自有胡旋者，鬬妙争能尔不如。",
   "天宝季年时欲变，臣妾人人学圜转。",
   "中有太真外禄山，二人最道能胡旋。",
   "棃花园中册作妃，金鸡障下养为儿。",
   "禄山胡旋迷君眼，兵过黄河疑未反。",
   "贵妃胡旋惑君心，死弃马嵬念更深。",
   "从兹地轴天维转，五十年来制不禁。",
   "胡旋女，莫空舞，数唱此歌悟明主。"
  ],
  "title": "新乐府 胡旋女\t戒近习也"
 },
 {
  "id": 4469,
  "author": "白居易",
  "paragraphs": [
   "新丰老翁八十八，头鬓眉须皆似雪。",
   "玄孙扶向店前行，左臂凭肩右臂折。",
   "问翁臂折来几年，兼问致折何因缘。",
   "翁云贯属新丰县，生逢圣代无征战。",
   "惯听棃园歌管声，不识旗枪与弓箭。",
   "无何天宝大征兵，户有三丁点一丁。",
   "点得驱将何处去，五月万里云南行。",
   "闻道云南有泸水，椒花落时瘴烟起。",
   "大军徒涉水如汤，未过十人二三死。",
   "村南村北哭声哀，儿别爷娘夫别妻。",
   "皆云前后征蛮者，千万人行无一回。",
   "是时翁年二十四，兵部牒中有名字。",
   "夜深不敢使人知，偷将大石捶折臂。",
   "张弓簸旗俱不堪，从兹始免征云南。",
   "骨碎筋伤非不苦，且图拣退归乡土。",
   "此臂折来六十年，一肢虽废一身全。",
   "至今风雨阴寒夜，直到天明痛不眠。",
   "痛不眠，终不悔，且喜老身今独在。",
   "不然当时泸水头，身死魂孤骨不收。",
   "应作云南望乡鬼，万人冢上哭呦呦。",
   "老人言，君听取。",
   "君不闻开元宰相宋开府，不赏边功防黩武。",
   "又不闻天宝宰相杨国忠，欲求恩幸立边功。",
   "边功未立生人怨，请问新丰折臂翁。"
  ],
  "title": "新乐府 新丰折臂翁\t戒边功也"
 },
 {
  "id": 4470,
  "author": "白居易",
  "paragraphs": [
   "太行之路能摧车，若比人心是坦途。",
   "巫峡之水能覆舟，若比人心是安流。",
   "人心好恶苦不常，好生毛羽恶生疮。",
   "与君结发未五载，岂期牛女为参商。",
   "古称色衰相弃背，当时美人犹怨悔。",
   "何况如今鸾镜中，妾颜未改君心改。",
   "为君熏衣裳，君闻兰麝不馨香。",
   "为君盛容饰，君看金翠无颜色。",
   "行路难，难重陈。",
   "人生莫作妇人身，百年苦乐由他人。",
   "行路难，难于山，险于水。",
   "不独人间夫与妻，近代君臣亦如此。",
   "君不见左纳言，右纳史，朝承恩，暮赐死。",
   "行路难，不在水，不在山，只在人情反复间。"
  ],
  "title": "新乐府 太行路\t借夫妇以讽君臣之不终也"
 },
 {
  "id": 4471,
  "author": "白居易",
  "paragraphs": [
   "司天台，仰观俯察天人际。",
   "羲和死来职事废，官不求贤空取艺。",
   "昔闻西汉元成间，上陵下替谪见天。",
   "北辰微暗少光色，四星煌煌如火赤。",
   "耀芒动角射三台，上台半灭中台坼。",
   "是时非无太史官，眼见心知不敢言。",
   "明朝趋入明光殿，唯奏庆云寿星见。",
   "天文时变两如斯，九重天子不得知。",
   "不得知，安用台高百尺为。"
  ],
  "title": "新乐府 司天台\t引古以儆今也"
 },
 {
  "id": 4472,
  "author": "白居易",
  "paragraphs": [
   "捕蝗捕蝗谁家子，天热日长饥欲死。",
   "兴元兵后伤阴阳，和气蛊蠹化为蝗。",
   "始自两河及三辅，荐食如蚕飞似雨。",
   "雨飞蚕食千里间，不见青苗空赤土。",
   "河南长吏言忧农，课人昼夜捕蝗虫。",
   "是时粟斗钱三百，蝗虫之价与粟同。",
   "捕蝗捕蝗竟何利，徒使饥人重劳费。",
   "一虫虽死百虫来，岂将人力定天灾。",
   "我闻古之良吏有善政，以政驱蝗蝗出境。",
   "又闻贞观之初道欲昌，文皇仰天吞一蝗。",
   "一人有庆兆民赖，是岁虽蝗不为害。"
  ],
  "title": "新乐府 捕蝗\t\t刺长吏也"
 },
 {
  "id": 4473,
  "author": "白居易",
  "paragraphs": [
   "昆明春，昆明春，春池岸古春流新。",
   "影浸南山青滉瀁，波沈西日红奫沦。",
   "往年因旱池枯竭，龟尾曳涂鱼喣沫。",
   "诏开八水注恩波，千介万鳞同日活。",
   "今来净绿水照天，游鱼鱍鱍莲田田。",
   "洲香杜若抽心短，沙暖鸳鸯铺翅眠。",
   "动植飞沈皆遂性，皇泽如春无不被。",
   "渔者仍丰网罟资，贫人久获菰蒲利。",
   "诏以昆明近帝城，官家不得收其征。",
   "菰蒲无租鱼无税，近水之人感君惠。",
   "感君惠，独何人。",
   "吾闻率土皆王民，远民何疏近何亲。",
   "愿推此惠及天下，无远无近同欣欣。",
   "吴兴山中罢榷茗，鄱阳坑里休封银。",
   "天涯地角无禁利，熙熙同似昆明春。"
  ],
  "title": "新乐府 昆明春\t思王泽之广被也"
 },
 {
  "id": 4474,
  "author": "白居易",
  "paragraphs": [
   "城盐州，城盐州，城在五原原上头。",
   "蕃东节度钵阐布，忽见新城当要路。",
   "金鸟飞传赞普闻，建牙传箭集群臣。",
   "君臣赪面有忧色，皆言勿谓唐无人。",
   "自筑盐州十余载，左衽毡裘不犯塞。",
   "昼牧牛羊夜捉生，长去新城百里外。",
   "诸边急警劳戍人，唯此一道无烟尘。",
   "灵夏潜安谁复辨，秦原暗通何处见。",
   "鄜州驿路好马来，长安药肆黄蓍贱。",
   "城盐州，盐州未城天子忧。",
   "德宗按图自定计，非关将略与庙谋。",
   "吾闻高宗中宗世，北虏猖狂最难制。",
   "韩公创筑受降城，三城鼎峙屯汉兵。",
   "东西亘绝数千里，耳冷不闻胡马声。",
   "如今边将非无策，心笑韩公筑城壁。",
   "相看养寇为身谋，各握强兵固恩泽。",
   "愿分今日边将恩，褒赠韩公封子孙。",
   "谁能将此盐州曲，翻作歌词闻至尊。"
  ],
  "title": "新乐府 城盐州\t美圣谟而诮边将也"
 },
 {
  "id": 4475,
  "author": "白居易",
  "paragraphs": [
   "道州民，多侏儒，长者不过三尺余。",
   "市作矮奴年进送，号为道州任土贡。",
   "任土贡，宁若斯。",
   "不闻使人生别离，老翁哭孙母哭儿。",
   "一自阳城来守郡，不进矮奴频诏问。",
   "城云臣按六典书，任土贡有不贡无。",
   "道州水土所生者，只有矮民无矮奴。",
   "吾君感悟玺书下，岁贡矮奴宜悉罢。",
   "道州民，老者幼者何欣欣。",
   "父兄子弟始相保，从此得作良人身。",
   "道州民，民到于今受其赐，欲说使君先下泪。",
   "仍恐儿孙忘使君，生男多以阳为字。"
  ],
  "title": "新乐府 道州民\t美臣遇明主也"
 },
 {
  "id": 4476,
  "author": "白居易",
  "paragraphs": [
   "驯犀驯犀通天犀，躯貌骇人角骇鸡。",
   "海蛮闻有明天子，驱犀乘传来万里。",
   "一朝得谒大明宫，欢呼拜舞自论功。",
   "五年驯养始堪献，六译语言方得通。",
   "上嘉人兽俱来远，蛮馆四方犀入苑。",
   "秣以瑶刍鏁以金，故乡迢遰君门深。",
   "海鸟不知钟鼓乐，池鱼空结江湖心。",
   "驯犀生处南方热，秋无白露冬无雪。",
   "一入上林三四年，又逢今岁苦寒月。",
   "饮冰卧霰苦踡跼，角骨冻伤鳞甲蹜。",
   "驯犀死，蛮儿啼，向阙再拜颜色低。",
   "奏乞生归本国去，恐身冻死似驯犀。",
   "君不见建中初，驯象生还放林邑。",
   "君不见贞元年末，驯犀冻死蛮儿泣。",
   "所嗟建中异贞元，象生犀死何足言。"
  ],
  "title": "新乐府 驯犀\t\t感为政之难终也"
 },
 {
  "id": 4477,
  "author": "白居易",
  "paragraphs": [
   "五弦弹，五弦弹，听者倾耳心寥寥。",
   "赵璧知君入骨爱，五弦一一为君调。",
   "第一第二弦索索，秋风拂松疏韵落。",
   "第三第四弦泠泠，夜鹤忆子笼中鸣。",
   "第五弦声最掩抑，陇水冻咽流不得。",
   "五弦并奏君试听，凄凄切切复铮铮。",
   "铁击珊瑚一两曲，冰泻玉盘千万声。",
   "铁声杀，冰声寒。",
   "杀声入耳肤血憯，寒气中人肌骨酸。",
   "曲终声尽欲半日，四坐相对愁无言。",
   "座中有一远方士，唧唧咨咨声不已。",
   "自叹今朝初得闻，始知孤负平生耳。",
   "唯忧赵璧白发生，老死人间无此声。",
   "远方士，尔听五弦信为美，吾闻正始之音不如是。",
   "正始之音其若何，朱弦疏越清庙歌。",
   "一弹一唱再三叹，曲澹节稀声不多。",
   "融融曳曳召元气，听之不觉心平和。",
   "人情重今多贱古，古琴有弦人不抚。",
   "更从赵璧艺成来，二十五弦不如五。"
  ],
  "title": "新乐府 五弦弹\t恶郑之夺雅也"
 },
 {
  "id": 4478,
  "author": "白居易",
  "paragraphs": [
   "蛮子朝，泛皮船兮渡绳桥，来自巂州道路遥。",
   "入界先经蜀川过，蜀将收功先表贺。",
   "臣闻云南六诏蛮，东连牂牁西连蕃。",
   "六诏星居初琐碎，合为一诏渐强大。",
   "开元皇帝虽圣神，唯蛮倔强不来宾。",
   "鲜于仲通六万卒，征蛮一阵全军没。",
   "至今西洱河岸边，箭孔刀痕满枯骨。",
   "谁知今日慕华风，不劳一人蛮自通。",
   "诚由陛下休明德，亦赖微臣诱谕功。",
   "德宗省表知如此，笑令中使迎蛮子。",
   "蛮子导从者谁何，摩挲俗羽双隈伽。",
   "清平官持赤藤杖，大将军系金呿喈。",
   "异牟寻男寻合劝，特敕召对延英殿。",
   "上心贵在怀远蛮，引临玉座近天颜。",
   "冕旒不垂亲劳俫，赐衣赐食移时对。",
   "移时对，不可得，大臣相看有羡色。",
   "可怜宰相拖紫佩金章，朝日唯闻对一刻。"
  ],
  "title": "新乐府 蛮子朝\t刺将骄而相备位也"
 },
 {
  "id": 4479,
  "author": "白居易",
  "paragraphs": [
   "骠国乐，骠国乐，出自大海西南角。",
   "雍羌之子舒难陀，来献南音奉正朔。",
   "德宗立仗御紫庭，黈纩不塞为尔听。",
   "玉螺一吹椎髻耸，铜鼓一击文身踊。",
   "珠缨炫转星宿摇，花鬘斗薮龙蛇动。",
   "曲终王子启圣人，臣父愿为唐外臣。",
   "左右欢呼何翕习，至尊德广之所及。",
   "须臾百辟诣合门，俯伏拜表贺至尊。",
   "伏见骠人献新乐，请书国史传子孙。",
   "时有击壤老农父，暗测君心闲独语。",
   "闻君政化甚圣明，欲感人心致太平。",
   "感人在近不在远，太平由实非由声。",
   "观身理国国可济，君如心兮民如体。",
   "体生疾苦心憯凄，民得和平君恺悌。",
   "贞元之民若未安，骠乐虽闻君不欢。",
   "贞元之民苟无病，骠乐不来君亦圣。",
   "骠乐骠乐徒喧喧，不如闻此刍荛言。"
  ],
  "title": "新乐府 骠国乐\t欲王化之先迩后远也"
 },
 {
  "id": 4480,
  "author": "白居易",
  "paragraphs": [
   "缚戎人，缚戎人，耳穿面破驱入秦。",
   "天子矜怜不忍杀，诏徙东南吴与越。",
   "黄衣小使录姓名，领出长安乘递行。",
   "身被金创面多瘠，扶病徒行日一驿。",
   "朝餐饥渴费杯盘，夜卧腥臊污床席。",
   "忽逢江水忆交河，垂手齐声呜咽歌。",
   "其中一虏语诸虏，尔苦非多我苦多。",
   "同伴行人因借问，欲说喉中气愤愤。",
   "自云乡管本凉原，大历年中没落蕃。",
   "一落蕃中四十载，遣著皮裘系毛带。",
   "唯许正朝服汉仪，敛衣整巾潜泪垂。",
   "誓心密定归乡计，不使蕃中妻子知。",
   "暗思幸有残筋力，更恐年衰归不得。",
   "蕃候严兵鸟不飞，脱身冒死奔逃归。",
   "昼伏宵行经大漠，云阴月黑风沙恶。",
   "惊藏青冢寒草疏，偷渡黄河夜冰薄。",
   "忽闻汉军鼙鼓声，路傍走出再拜迎。",
   "游骑不听能汉语，将军遂缚作蕃生。",
   "配向东南卑湿地，定无存恤空防备。",
   "念此吞声仰诉天，若为辛苦度残年。",
   "凉原乡井不得见，胡地妻儿虚弃捐。",
   "没蕃被囚思汉土，归汉被劫为蕃虏。",
   "早知如此悔归来，两地宁如一处苦。",
   "缚戎人，戎人之中我苦辛。",
   "自古此冤应未有，汉心汉语吐蕃身。"
  ],
  "title": "新乐府 缚戎人\t达穷民之情也"
 },
 {
  "id": 4481,
  "author": "白居易",
  "paragraphs": [
   "高高骊山上有宫，朱楼紫殿三四重。",
   "迟迟兮春日，玉甃暖兮温泉溢。",
   "袅袅兮秋风，山蝉鸣兮宫树红。",
   "翠华不来岁月久，墙有衣兮瓦有松。",
   "吾君在位已五载，何不一幸乎其中？",
   "西去都门几多地，吾君不游有深意。",
   "一人出兮不容易，六宫从兮百司备。",
   "八十一车千万骑，朝有宴饫暮有赐。",
   "中人之产数百家，未足充君一日费。",
   "吾君修己人不知，不自逸兮不自嬉。",
   "吾君爱人人不识，不伤财兮不伤力。",
   "骊宫高兮高入云，君之来兮为一身，君之不来兮为万人。"
  ],
  "title": "新乐府 骊宫高\t美天子重惜人之财力也"
 },
 {
  "id": 4482,
  "author": "白居易",
  "paragraphs": [
   "百炼镜，镕范非常规，日辰处所灵且祇。",
   "江心波上舟中铸，五月五日日午时。",
   "琼粉金膏磨莹已，化为一片秋潭水。",
   "镜成将献蓬莱宫，扬州长吏手自封。",
   "人间臣妾不合照，背有九五飞天龙。",
   "人人呼为天子镜，我有一言闻太宗。",
   "太宗常以人为镜，鉴古鉴今不鉴容。",
   "四海安危居掌内，百王治乱悬心中。",
   "乃知天子别有镜，不是扬州百炼铜。"
  ],
  "title": "新乐府 百炼镜\t辨皇王鉴也"
 },
 {
  "id": 4483,
  "author": "白居易",
  "paragraphs": [
   "青石出自蓝田山，兼车运载来长安。",
   "工人磨琢欲何用，石不能言我代言。",
   "不愿作人家墓前神道碣，坟土未干名已灭。",
   "不愿作官家道旁德政碑，不镌实录镌虚辞。",
   "愿为颜氏段氏碑，雕镂太尉与太师。",
   "刻此两片坚贞质，状彼二人忠烈姿。",
   "义心如石屹不转，死节如石确不移。",
   "如观奋击朱泚日，似见叱诃希烈时。",
   "各于其上题名谥，一置高山一沈水。",
   "陵谷虽迁碑独存，骨化为尘名不死。",
   "长使不忠不烈臣，观碑改节慕为人。",
   "慕为人，劝事君。"
  ],
  "title": "新乐府 青石\t\t激忠烈也"
 },
 {
  "id": 4484,
  "author": "白居易",
  "paragraphs": [
   "两朱阁，南北相对起。",
   "借问何人家，贞元双帝子。",
   "帝子吹箫双得仙，五云飘飖飞上天。",
   "第宅亭台不将去，化为佛寺在人间。",
   "妆合伎楼何寂静，柳似舞腰池似镜。",
   "花落黄昏悄悄时，不闻歌吹闻钟磬。",
   "寺门敕榜金字书，尼院佛庭宽有余。",
   "青苔明月多闲地，比屋疲人无处居。",
   "忆昨平阳宅初置，吞幷平人几家地。",
   "仙去双双作梵宫，渐恐人间尽为寺。"
  ],
  "title": "新乐府 两朱阁\t刺佛寺寖多也"
 },
 {
  "id": 4485,
  "author": "白居易",
  "paragraphs": [
   "西凉伎，假面胡人假狮子。",
   "刻木为头丝作尾，金镀眼睛银帖齿。",
   "奋迅毛衣摆双耳，如从流沙来万里。",
   "紫髯深目两胡儿，鼓舞跳梁前致辞。",
   "应似凉州未陷日，安西都护进来时。",
   "须臾云得新消息，安西路绝归不得。",
   "泣向狮子涕双垂，凉州陷没知不知。",
   "狮子回头向西望，哀吼一声观者悲。",
   "贞元边将爱此曲，醉坐笑看看不足。",
   "娱宾犒士宴监军，狮子胡儿长在目。",
   "有一征夫年七十，见弄凉州低面泣。",
   "泣罢敛手白将军，主忧臣辱昔所闻。",
   "自从天宝兵戈起，犬戎日夜吞西鄙。",
   "凉州陷来四十年，河陇侵将七千里。",
   "平时安西万里疆，今日边防在凤翔。",
   "缘边空屯十万卒，饱食温衣闲过日。",
   "遗民肠断在凉州，将卒相看无意收。",
   "天子每思长痛惜，将军欲说合惭羞。",
   "奈何仍看西凉伎，取笑资欢无所愧。",
   "纵无智力未能收，忍取西凉弄为戏。"
  ],
  "title": "新乐府 西凉伎\t刺封疆之臣也"
 },
 {
  "id": 4486,
  "author": "白居易",
  "paragraphs": [
   "穆王八骏天马驹，后人爱之写为图。",
   "背如龙兮颈如象，骨耸筋高脂肉壮。",
   "日行万里疾如飞，穆王独乘何所之。",
   "四荒八极蹋欲遍，三十二蹄无歇时。",
   "属车轴折趁不及，黄屋草生弃若遗。",
   "瑶池西赴王母宴，七庙经年不亲荐。",
   "璧台南与盛姬游，明堂不复朝诸侯。",
   "白云黄竹歌声动，一人荒乐万人愁。",
   "周从后稷至文武，积德累功世勤苦。",
   "岂知才及四代孙，心轻王业如灰土。",
   "由来尤物不在大，能荡君心则为害。",
   "文帝却之不肯乘，千里马去汉道兴。",
   "穆王得之不为戒，八骏驹来周室坏。",
   "至今此物尚称珍，不知房星之精下为怪。",
   "八骏图，君莫爱。"
  ],
  "title": "新乐府 八骏图\t戒奇物惩佚游也"
 },
 {
  "id": 4487,
  "author": "白居易",
  "paragraphs": [
   "有松百尺大十围，生在涧底寒且卑。",
   "涧深山险人路绝，老死不逢工度之。",
   "天子明堂欠梁木，此求彼有两不知。",
   "谁喻苍苍造物意，但与之材不与地。",
   "金张世禄原宪贫，牛衣寒贱貂蝉贵。",
   "貂蝉与牛衣，高下虽有殊。",
   "高者未必贤，下者未必愚。",
   "君不见沈沈海底生珊瑚，历历天上种白榆。"
  ],
  "title": "新乐府 涧底松\t念寒俊也"
 },
 {
  "id": 4488,
  "author": "白居易",
  "paragraphs": [
   "牡丹芳，牡丹芳，黄金蘂绽红玉房。",
   "千片赤英霞烂烂，百枝绛点灯煌煌。",
   "照地初开锦绣段，当风不结兰麝囊。",
   "仙人琪树白无色，王母桃花小不香。",
   "宿露轻盈泛紫艳，朝阳照耀生红光。",
   "红紫二色间深浅，向背万态随低昂。",
   "映叶多情隐羞面，卧丛无力含醉妆。",
   "低娇笑容疑掩口，凝思怨人如断肠。",
   "秾姿贵彩信奇绝，杂卉乱花无比方。",
   "石竹金钱何细碎，芙蓉芍药苦寻常。",
   "遂使王公与乡士，游花冠盖日相望。",
   "庳车软轝贵公主，香衫细马豪家郎。",
   "卫公宅静闭东院，西明寺深开北廊。",
   "戏蝶双舞看人久，残莺一声春日长。",
   "共愁日照芳难驻，仍张帷幕垂阴凉。",
   "花开花落二十日，一城之人皆若狂。",
   "三代以还文胜质，人心重华不重实。",
   "重华直至牡丹芳，其来有渐非今日。",
   "元和天子忧农桑，恤下动天天降祥。",
   "去岁嘉禾生九穗，田中寂莫无人至。",
   "今年瑞麦分两岐，君心独喜无人知。",
   "无人知，可叹息，我愿暂求造化力。",
   "减却牡丹妖艳色，少回乡士爱花心，同似吾君忧稼穑。"
  ],
  "title": "新乐府 牡丹芳\t美天子忧农也"
 },
 {
  "id": 4489,
  "author": "白居易",
  "paragraphs": [
   "红线毯，择茧缲丝清水煮。",
   "拣丝练线红蓝染，染为红线红于蓝。",
   "织作披香殿上毯，披香殿广十丈余。",
   "红线织成可殿铺，彩丝茸茸香拂拂。",
   "线软花虚不胜物，美人蹋上歌舞来。",
   "罗袜绣鞋随步没，太原毯涩毳缕硬。",
   "蜀都褥薄锦花冷，不如此毯温且柔。",
   "年年十月来宣州，宣城太守加样织。",
   "自谓为臣能竭力，百夫同担进宫中。",
   "线厚丝多卷不得，宣城太守知不知。",
   "一丈毯，千两丝，地不知寒人要暖，少夺人衣作地衣。"
  ],
  "title": "新乐府 红线毯\t忧蚕桑之费也"
 },
 {
  "id": 4490,
  "author": "白居易",
  "paragraphs": [
   "杜陵叟，杜陵居，岁种薄田一顷余。",
   "三月无雨旱风起，麦苗不秀多黄死。",
   "九月降霜秋早寒，禾穗未熟皆青干。",
   "长吏明知不申破，急敛暴征求考课。",
   "典桑卖地纳官租，明年衣食将何如。",
   "剥我身上帛，夺我口中粟。",
   "虐人害物即豺狼，何必钩爪锯牙食人肉。",
   "不知何人奏皇帝，帝心恻隐知人弊。",
   "白麻纸上书德音，京畿尽放今年税。",
   "昨日里胥方到门，手持尺牒榜乡村。",
   "十家租税九家毕，虚受吾君蠲免恩。"
  ],
  "title": "新乐府 杜陵叟\t伤农夫之困也"
 },
 {
  "id": 4491,
  "author": "白居易",
  "paragraphs": [
   "缭绫缭绫何所似，不似罗绡与纨绮。",
   "应似天台山上月明前，四十五尺瀑布泉。",
   "中有文章又奇绝，地铺白烟花簇雪。",
   "织者何人衣者谁，越溪寒女汉宫姬。",
   "去年中使宣口敕，天上取样人间织。",
   "织为云外秋雁行，染作江南春水色。",
   "广裁衫袖长制裙，金斗熨波刀翦纹。",
   "异彩奇文相隐映，转侧看花花不定。",
   "昭阳舞人恩正深，春衣一对直千金。",
   "汗沾粉污不再著，曳土蹋泥无惜心。",
   "缭绫织成费功绩，莫比寻常缯与帛。",
   "丝细缲多女手疼，扎扎千声不盈尺。",
   "昭阳殿里歌舞人，若见织时应也惜。"
  ],
  "title": "新乐府 缭绫\t\t念女工之劳也"
 },
 {
  "id": 4492,
  "author": "白居易",
  "paragraphs": [
   "卖炭翁，伐薪烧炭南山中。",
   "满面尘灰烟火色，两鬓苍苍十指黑。",
   "卖炭得钱何所营，身上衣裳口中食。",
   "可怜身上衣正单，心忧炭贱愿天寒。",
   "夜来城上一尺雪，晓驾炭车辗冰辙。",
   "牛困人饥日已高，市南门外泥中歇。",
   "翩翩两骑来是谁，黄衣使者白衫儿。",
   "手把文书口称敕，回车叱牛牵向北。",
   "一车炭，千余斤，官使驱将惜不得。",
   "半匹红纱一丈绫，系向牛头充炭直。"
  ],
  "title": "新乐府 卖炭翁\t苦官市也"
 },
 {
  "id": 4493,
  "author": "白居易",
  "paragraphs": [
   "母别子，子别母，白日无光哭声苦。",
   "关西骠骑大将军，去年破虏新策勋。",
   "敕赐金钱二百万，洛阳迎得如花人。",
   "新人迎来旧人弃，掌上莲花眼中刺。",
   "迎新弃旧未足悲，悲在君家留两儿。",
   "一始扶行一初坐，坐啼行哭牵人衣。",
   "以汝夫妇新燕婉，使我母子生别离。",
   "不如林中乌与鹊，母不失雏雄伴雌。",
   "应似园中桃李树，花落随风子在枝。",
   "新人新人听我语，洛阳无限红楼女。",
   "但愿将军重立功，更有新人胜于汝。"
  ],
  "title": "新乐府 母别子\t刺新间旧也"
 },
 {
  "id": 4494,
  "author": "白居易",
  "paragraphs": [
   "阴山道，阴山道，纥逻敦肥水泉好。",
   "每至戎人送马时，道旁千里无纤草。",
   "草尽泉枯马病羸，飞龙但印骨与皮。",
   "五十匹缣易一匹，缣去马来无了日。",
   "养无所用去非宜，每岁死伤十六七。",
   "缣丝不足女工苦，疏织短截充匹数。",
   "藕丝蛛网三丈余，回纥诉称无用处。",
   "咸安公主号可敦，远为可汗频奏论。",
   "元和二年下新敕，内出金帛酬马直。",
   "仍诏江淮马价缣，从此不令疏短织。",
   "合罗将军呼万岁，捧授金银与缣彩。",
   "谁知黠虏启贪心，明年马多来一倍。",
   "缣渐好，马渐多，阴山虏，奈尔何。"
  ],
  "title": "新乐府 阴山道\t疾贪虏也"
 },
 {
  "id": 4495,
  "author": "白居易",
  "paragraphs": [
   "时世妆，时世妆，出自城中传四方。",
   "时世流行无远近，腮不施朱面无粉。",
   "乌膏注唇唇似泥，双眉画作八字低。",
   "妍媸黑白失本态，妆成尽似含悲啼。",
   "圆鬟无鬓堆髻样，斜红不晕赭面状。",
   "昔闻被发伊川中，辛有见之知有戎。",
   "元和妆梳君记取，髻堆面赭非华风。"
  ],
  "title": "新乐府 时世妆\t儆戎也"
 },
 {
  "id": 4496,
  "author": "白居易",
  "paragraphs": [
   "汉武帝，初丧李夫人。",
   "夫人病时不肯别，死后留得生前恩。",
   "君恩不尽念未已，甘泉殿里令写真。",
   "丹青画出竟何益，不言不笑愁杀人。",
   "又令方士合灵药，玉釜煎炼金𬬻焚。",
   "九华帐深夜悄悄，反魂香降夫人魂。",
   "夫人之魂在何许，香烟引到焚香处。",
   "既来何苦不须臾，缥缈悠扬还灭去。",
   "去何速兮来何迟，是耶非耶两不知。",
   "翠蛾髣髴平生貌，不似昭阳寝疾时。",
   "魂之不来君心苦，魂之来兮君亦悲。",
   "背灯隔帐不得语，安用暂来还见违。",
   "伤心不独汉武帝，自古及今皆若斯。",
   "君不见穆王三日哭，重璧台前伤盛姬。",
   "又不见泰陵一掬泪，马嵬坡下念杨妃。",
   "纵令妍姿艳质化为土，此恨长在无销期。",
   "生亦惑，死亦惑，尤物惑人忘不得。",
   "人非木石皆有情，不如不遇倾城色。"
  ],
  "title": "新乐府 李夫人\t鉴嬖惑也"
 },
 {
  "id": 4497,
  "author": "白居易",
  "paragraphs": [
   "陵园妾，颜色如花命如叶。",
   "命如叶薄将奈何，一奉寝宫年月多。",
   "年月多，时光换，春愁秋思知何限。",
   "青丝发落丛鬓疏，红玉肤销系裙慢。",
   "忆昔宫中被妒猜，因谗得罪配陵来。",
   "老母啼呼趁车别，中官监送鏁门回。",
   "山宫一闭无开日，未死此身不令出。",
   "松门到晓月裴回，柏城尽日风萧瑟。",
   "松门柏城幽闭深，闻蝉听燕感光阴。",
   "眼看菊蘂重阳泪，手把棃花寒食心。",
   "把花掩泪无人见，绿芜墙绕青苔院。",
   "四季徒支妆粉钱，三朝不识君王面。",
   "遥想六宫奉至尊，宣徽雪夜浴堂春。",
   "雨露之恩不及者，犹闻不啻三千人。",
   "三千人，我尔君恩何厚薄。",
   "愿令轮转直陵园，三岁一来均苦乐。"
  ],
  "title": "新乐府 陵园妾\t怜幽闭也"
 },
 {
  "id": 4498,
  "author": "白居易",
  "paragraphs": [
   "盐商妇，多金帛，不事田农与蚕绩。",
   "南北东西不失家，风水为乡船作宅。",
   "本是扬州小家女，嫁得西江大商客。",
   "绿鬟富去金钗多，皓腕肥来银钏窄。",
   "前呼苍头后叱婢，问尔因何得如此。",
   "婿作盐商十五年，不属州县属天子。",
   "每年盐利入官时，少入官家多入私。",
   "官家利薄私家厚，盐铁尚书远不知。",
   "何况江头鱼米贱，红脍黄橙香稻饭。",
   "饱食浓妆倚柁楼，两朵红腮花欲绽。",
   "盐商妇，有幸嫁盐商。",
   "终朝美饭食，终岁好衣裳。",
   "好衣美食来何处，亦须惭愧桑弘羊。",
   "桑弘羊，死已久，不独汉时今亦有。"
  ],
  "title": "新乐府 盐商妇\t恶幸人也"
 },
 {
  "id": 4499,
  "author": "白居易",
  "paragraphs": [
   "杏为梁，桂为柱，何人堂室李开府。",
   "碧砌红轩色未干，去年身殁今移主。",
   "高其墙，大其门，谁家第宅卢将军。",
   "素泥朱版光未灭，今日官收别赐人。",
   "开府之堂将军宅，造未成时头已白。",
   "逆旅重居逆旅中，心是主人身是客。",
   "更有愚夫念身后，心虽甚长计非久。",
   "穷奢极丽越规模，付子传孙令保守。",
   "莫教门外过客闻，抚掌回头笑杀君。",
   "君不见马家宅，尚犹存，宅门题作奉诚园。",
   "君不见魏家宅，属他人，诏赎赐还五代孙。",
   "俭存奢失今在目，安用高墙围大屋。"
  ],
  "title": "新乐府 杏为梁\t刺居处僭也"
 },
 {
  "id": 4500,
  "author": "白居易",
  "paragraphs": [
   "井底引银缾，银缾欲上丝绳绝。",
   "石上磨玉簪，玉簪欲成中央折。",
   "缾沈簪折知奈何，似妾今朝与君别。",
   "忆昔在家为女时，人言举动有殊姿。",
   "婵娟两鬓秋蝉翼，宛转双蛾远山色。",
   "笑随戏伴后园中，此时与君未相识。",
   "妾弄青梅凭短墙，君骑白马傍垂杨。",
   "墙头马上遥相顾，一见知君即断肠。",
   "知君断肠共君语，君指南山松柏树。",
   "感君松柏化为心，暗合双鬟逐君去。",
   "到君家舍五六年，君家大人频有言。",
   "聘则为妻奔是妾，不堪主祀奉苹蘩。",
   "终知君家不可住，其奈出门无去处。",
   "岂无父母在高堂，亦有亲情满故乡。",
   "潜来更不通消息，今日悲羞归不得。",
   "为君一日恩，误妾百年身。",
   "寄言痴小人家女，慎勿将身轻许人。"
  ],
  "title": "新乐府 井底引银缾\t止淫奔也"
 },
 {
  "id": 4501,
  "author": "白居易",
  "paragraphs": [
   "官牛官牛驾官车，浐水岸边般载沙。",
   "一石沙，几斤重，朝载暮载将何用。",
   "载向五门官道西，绿槐阴下铺沙堤。",
   "昨来新拜右丞相，恐怕泥涂污马蹄。",
   "右丞相，马蹄蹋沙虽净洁，牛领牵车欲流血。",
   "右丞相，但能济人治国调阴阳，官牛领穿亦无妨。"
  ],
  "title": "新乐府 官牛\t\t讽执政也"
 },
 {
  "id": 4502,
  "author": "白居易",
  "paragraphs": [
   "紫毫笔，尖如锥兮利如刀。",
   "江南石上有老兔，吃竹饮泉生紫毫。",
   "宣城之人采为笔，千万毛中拣一毫。",
   "毫虽轻，功甚重，管勒工名充岁贡。",
   "君兮臣兮勿轻用，勿轻用，将何如。",
   "愿赐东西府御史，愿颁左右台起居。",
   "搦管趋入黄金阙，抽毫立在白玉除。",
   "臣有奸邪正衙奏，君有动言直笔书。",
   "起居郎，侍御史，尔知紫毫不易致。",
   "每岁宣城进笔时，紫毫之价如金贵。",
   "慎勿空将弹失仪，慎勿空将录制词。"
  ],
  "title": "新乐府 紫毫笔\t讥失职也"
 },
 {
  "id": 4503,
  "author": "白居易",
  "paragraphs": [
   "隋堤柳，岁久年深尽衰朽。",
   "风飘飘兮雨萧萧，三株两株汴河口。",
   "老枝病叶愁杀人，曾经大业年中春。",
   "大业年中炀天子，种柳成行夹流水。",
   "西自黄河东至淮，绿阴一千三百里。",
   "大业末年春暮月，柳色如烟絮如雪。",
   "南幸江都恣佚游，应将此柳系龙舟。",
   "紫髯郎将护锦缆，青娥御史直迷楼。",
   "海内财力此时竭，舟中歌笑何日休。",
   "上荒下困势不久，宗社之危如缀旒。",
   "炀天子，自言福祚长无穷，岂知皇子封酅公。",
   "龙舟未过彭城合，义旗已入长安宫。",
   "萧墙祸生人事变，晏驾不得归秦中。",
   "土坟数尺何处葬，吴公台下多悲风。",
   "二百年来汴河路，沙草和烟朝复暮。",
   "后王何以鉴前王，请看隋堤亡国树。"
  ],
  "title": "新乐府 隋堤柳\t悯亡国也"
 },
 {
  "id": 4504,
  "author": "白居易",
  "paragraphs": [
   "草茫茫，土苍苍，苍苍茫茫在何处，骊山脚下秦皇墓。",
   "墓中下涸二重泉，当时自以为深固。",
   "下流水银象江海，上缀珠光作乌兔。",
   "别为天地于其间，拟将富贵随身去。",
   "一朝盗掘坟陵破，龙椁神堂三月火。",
   "可怜宝玉归人间，暂借泉中买身祸。",
   "奢者狼藉俭者安，一凶一吉在眼前。",
   "凭君回首向南望，汉文葬在霸陵原。"
  ],
  "title": "新乐府 草茫茫\t惩厚葬也"
 },
 {
  "id": 4505,
  "author": "白居易",
  "paragraphs": [
   "古冢狐，妖且老，化为妇人颜色好。",
   "头变云鬟面变妆，大尾曳作长红裳。",
   "徐徐行傍荒村路，日欲暮时人静处。",
   "或歌或舞或悲啼，翠眉不举花颜低。",
   "忽然一笑千万态，见者十人八九迷。",
   "假色迷人犹若是，真色迷人应过此。",
   "彼真此假俱迷人，人心恶假贵重真。",
   "狐假女妖害犹浅，一朝一夕迷人眼。",
   "女为狐媚害即深，日长月增溺人心。",
   "何况褒妲之色善蛊惑，能丧人家覆人国。",
   "君看为害浅深间，岂将假色同真色。"
  ],
  "title": "新乐府 古冢狐\t戒艳色也"
 },
 {
  "id": 4506,
  "author": "白居易",
  "paragraphs": [
   "黑潭水深黑如墨，传有神龙人不识。",
   "潭上架屋官立祠，龙不能神人神之。",
   "丰凶水旱与疾疫，乡里皆言龙所为。",
   "家家养豚漉清酒，朝祈暮赛依巫口。",
   "神之来兮风飘飘，纸钱动兮锦伞摇。",
   "神之去兮风亦静，香火灭兮杯盘冷。",
   "肉堆潭岸石，酒泼庙前草。",
   "不知龙神享几多，林鼠山狐长醉饱。",
   "狐何幸，豚何辜，年年杀豚将𫗪狐。",
   "狐假龙神食豚尽，九重泉底龙知无。"
  ],
  "title": "新乐府 黑潭龙\t疾贪吏也"
 },
 {
  "id": 4507,
  "author": "白居易",
  "paragraphs": [
   "天可度，地可量，唯有人心不可防。",
   "但见丹诚赤如血，谁知伪言巧似簧。",
   "劝君掩鼻君莫掩，使君夫妇为参商。",
   "劝君掇蜂君莫掇，使君父子成豺狼。",
   "海底鱼兮天上鸟，高可射兮深可钓。",
   "唯有人心相对时，咫尺之间不能料。",
   "君不见李义府之辈笑欣欣，笑中有刀潜杀人。",
   "阴阳神变皆可测，不测人间笑是瞋。"
  ],
  "title": "新乐府 天可度\t恶诈人也"
 },
 {
  "id": 4508,
  "author": "白居易",
  "paragraphs": [
   "秦吉了，出南中，彩毛青黑花颈红。",
   "耳聪心慧舌端巧，鸟语人言无不通。",
   "昨日长爪鸢，今朝大觜乌。",
   "鸢捎乳燕一窠覆，乌琢母鸡双眼枯。",
   "鸡号堕地燕惊去，然后拾卵攫其雏。",
   "岂无雕与鹗，嗉中肉饱不肯搏。",
   "亦有鸾鹤群，闲立高飏如不闻。",
   "秦吉了，人云尔是能言鸟。",
   "岂不见鸡燕之冤苦，吾闻凤皇百鸟主。",
   "尔竟不为凤皇之前致一言，安用噪噪闲言语。"
  ],
  "title": "新乐府 秦吉了\t哀冤民也"
 },
 {
  "id": 4509,
  "author": "白居易",
  "paragraphs": [
   "欧冶子死千年后，精灵暗授张鸦九。",
   "鸦九铸剑吴山中，天与日时神借功。",
   "金铁腾精火翻焰，踊跃求为镆鎁剑。",
   "剑成未试十余年，有客持金买一观。",
   "谁知闭匣长思用，三尺青蛇不肯蟠。",
   "客有心，剑无口，客代剑言告鸦九。",
   "君勿矜我玉可切，君勿夸我钟可刜。",
   "不如持我决浮云，无令漫漫蔽白日。",
   "为君使无私之光及万物，蛰虫昭苏萌草出。"
  ],
  "title": "新乐府 鸦九剑\t思决壅也"
 },
 {
  "id": 4510,
  "author": "白居易",
  "paragraphs": [
   "采诗官，采诗听歌导人言。",
   "言者无罪闻者诫，下流上通上下泰。",
   "周灭秦兴至隋氏，十代采诗官不置。",
   "郊庙登歌赞君美，乐府艳词悦君意。",
   "若求兴谕规刺言，万句千章无一字。",
   "不是章句无规刺，渐及朝廷绝讽议。",
   "诤臣杜口为冗员，谏鼓高悬作虚器。",
   "一人负扆常端默，百辟入门两自媚。",
   "夕郎所贺皆德音，春官每奏唯祥瑞。",
   "君之堂兮千里远，君之门兮九重閟。",
   "君耳唯闻堂上言，君眼不见门前事。",
   "贪吏害民无所忌，奸臣蔽君无所畏。",
   "君不见厉王胡亥之末年，群臣有利君无利。",
   "君兮君兮愿听此，欲开壅蔽达人情。",
   "先向歌诗求讽刺。"
  ],
  "title": "新乐府 采诗官\t监前王乱亡之由也"
 },
 {
  "id": 4511,
  "author": "白居易",
  "paragraphs": [
   "帝都名利场，鸡鸣无安居。",
   "独有懒慢者，日高头未梳。",
   "工拙性不同，进退迹遂殊。",
   "幸逢太平代，天子好文儒。",
   "小才难大用，典校在秘书。",
   "三旬两入省，因得养顽疏。",
   "茅屋四五间，一马二仆夫。",
   "俸钱万六千，月给亦有余。",
   "既无衣食牵，亦少人事拘。",
   "遂使少年心，日日常晏如。",
   "勿言无知己，躁静各有徒。",
   "兰台七八人，出处与之俱。",
   "旬时阻谈笑，旦夕望轩车。",
   "谁能雠校闲，解带卧吾庐。",
   "窗前有竹玩，门外有酒酤。",
   "何以待君子，数竿对一壶。"
  ],
  "title": "常乐里闲居偶题十六韵兼寄刘十五公舆王十一起吕二炅吕四颎崔十八玄亮元九稹刘三十二敦质张十五仲元时为校书郎"
 },
 {
  "id": 4512,
  "author": "白居易",
  "paragraphs": [
   "长安千万人，出门各有营。",
   "唯我与夫子，信马悠悠行。",
   "行到曲江头，反照草树明。",
   "南山好颜色，病客有心情。",
   "水禽翻白羽，风荷袅翠茎。",
   "何必沧浪去，即此可濯缨。",
   "时景不重来，赏心难再幷。",
   "坐愁红尘里，夕鼓冬冬声。",
   "归来经一宿，世虑稍复生。",
   "赖闻瑶华唱，再得尘襟清。"
  ],
  "title": "荅元八宗简同游曲江后明日见赠"
 },
 {
  "id": 4513,
  "author": "白居易",
  "paragraphs": [
   "朝见日上天，暮见日入地。",
   "不觉明镜中，忽年三十四。",
   "勿言身未老，冉冉行将至。",
   "白发虽未生，朱颜已先悴。",
   "人生讵几何，在世犹如寄。",
   "虽有七十期，十人无一二。",
   "今我犹未悟，往往不适意。",
   "胡为方寸间，不贮浩然气。",
   "贫贱非不恶，道在何足避。",
   "富贵非不爱，时来当自致。",
   "所以达人心，外物不能累。",
   "唯当饮美酒，终日陶陶醉。",
   "斯言胜金玉，佩服无失坠。"
  ],
  "title": "感时"
 },
 {
  "id": 4514,
  "author": "白居易",
  "paragraphs": [
   "我与二三子，策名在京师。",
   "官小无职事，闲于为客时。",
   "沈沈道观中，心赏期在兹。",
   "到门车马回，入院巾杖随。",
   "清和四月初，树木正华滋。",
   "风清新叶影，鸟恋残花枝。",
   "向夕天又晴，东南余霞披。",
   "置酒西廊下，待月杯行迟。",
   "须臾金魄生，若与吾徒期。",
   "光华一照耀，殿角相参差。",
   "终夜清景前，笑歌不知疲。",
   "长安名利地，此兴几人知。"
  ],
  "title": "首夏同诸校正游开元观因宿玩月"
 },
 {
  "id": 4515,
  "author": "白居易",
  "paragraphs": [
   "季夏中气侯，烦暑自此收。",
   "萧飒风雨天，蝉声暮啾啾。",
   "永崇里巷静，华阳观院幽。",
   "轩车不到处，满地槐花秋。",
   "年光忽冉冉，世事本悠悠。",
   "何必待衰老，然后悟浮休。",
   "真隐岂长远，至道在冥搜。",
   "身虽世界住，心与虚无游。",
   "朝饥有蔬食，夜寒有布裘。",
   "幸免冻与馁，此外复何求。",
   "寡欲虽少病，乐天心不忧。",
   "何以明吾志，周易在床头。"
  ],
  "title": "永崇里观居"
 },
 {
  "id": 4516,
  "author": "白居易",
  "paragraphs": [
   "夙驾送举人，东方犹未明。",
   "自谓出太早，已有车马行。",
   "骑火高低影，街鼓参差声。",
   "可怜早朝者，相看意气生。",
   "日出尘埃飞，群动互营营。",
   "营营各何求，无非利与名。",
   "而我常晏起，虚住长安城。",
   "春深官又满，日有归山情。"
  ],
  "title": "早送举人入试"
 },
 {
  "id": 4517,
  "author": "白居易",
  "paragraphs": [
   "濯足云水客，折腰簪笏身。",
   "諠闲迹相背，十里别经旬。",
   "忽因乘逸兴，莫惜访嚣尘。",
   "窗前故栽竹，与君为主人。"
  ],
  "title": "招王质夫"
 },
 {
  "id": 4518,
  "author": "白居易",
  "paragraphs": [
   "石拥百泉合，云破千峰开。",
   "平生烟霞侣，此地重裴回。",
   "今日勤王意，一半为山来。"
  ],
  "title": "祗役骆口因与王质夫同游秋山偶题三韵"
 },
 {
  "id": 4519,
  "author": "白居易",
  "paragraphs": [
   "琢玉以为架，缀珠以为笼。",
   "玉架绊野鹤，珠笼鏁冥鸿。",
   "鸿思云外天，鹤忆松上风。",
   "珠玉信为美，鸟不恋其中。",
   "台中萧侍御，心与鸿鹤同。",
   "晚起慵冠豸，闲行厌避骢。",
   "昨见忆山诗，诗思浩无穷。",
   "归梦杳何处，旧居茫水东。",
   "秋闲杉桂林，春老芝术丛。",
   "自云别山后，离抱常忡忡。",
   "衣绣非不荣，持宪非不雄。",
   "所乐不在此，怅望草堂空。"
  ],
  "title": "见萧侍御忆旧山草堂诗因以继和"
 },
 {
  "id": 4520,
  "author": "白居易",
  "paragraphs": [
   "欹沈不视事，两日门掩关。",
   "始知吏役身，不病不得闲。",
   "闲意不在远，小亭方丈间。",
   "西檐竹梢上，坐见太白山。",
   "遥愧峰上云，对此尘中颜。"
  ],
  "title": "病假中南亭闲望"
 },
 {
  "id": 4521,
  "author": "白居易",
  "paragraphs": [
   "沙鹤上阶立，潭月当户开。",
   "此中留我宿，两夜不能回。",
   "幸与静境遇，喜无归侣催。",
   "从今独游后，不拟共人来。"
  ],
  "title": "仙游寺独宿"
 },
 {
  "id": 4522,
  "author": "白居易",
  "paragraphs": [
   "露簟色似玉，风幌影如波。",
   "坐愁树叶落，中庭明月多。"
  ],
  "title": "前庭凉夜"
 },
 {
  "id": 4523,
  "author": "白居易",
  "paragraphs": [
   "风竹散清韵，烟槐凝绿姿。",
   "日高人吏去，闲坐在茅茨。",
   "葛衣御时暑，蔬饭疗朝饥。",
   "持此聊自足，心力少营为。",
   "亭上独吟罢，眼前无事时。",
   "数峰太白雪，一卷陶潜诗。",
   "人心各自是，我是良在兹。",
   "回谢争名客，甘从君所嗤。"
  ],
  "title": "官舍小亭闲望"
 },
 {
  "id": 4524,
  "author": "白居易",
  "paragraphs": [
   "井梧凉叶动，邻杵秋声发。",
   "独向檐下眠，觉来半床月。"
  ],
  "title": "早秋独夜"
 },
 {
  "id": 4525,
  "author": "白居易",
  "paragraphs": [
   "闻君古渌水，使我心和平。",
   "欲识慢流意，为听疏泛声。",
   "西窗竹阴下，竟日有余清。"
  ],
  "title": "听弹古渌水"
 },
 {
  "id": 4526,
  "author": "白居易",
  "paragraphs": [
   "非老亦非少，年过三纪余。",
   "非贱亦非贵，朝登一命初。",
   "才小分易足，心宽体长舒。",
   "充肠皆美食，容膝即安居。",
   "况此松斋下，一琴数帙书。",
   "书不求甚解，琴聊以自娱。",
   "夜直入君门，晚归卧吾庐。",
   "形骸委顺动，方寸付空虚。",
   "持此将过日，自然多晏如。",
   "昏昏复默默，非智亦非愚。"
  ],
  "title": "松斋自题"
 },
 {
  "id": 4527,
  "author": "白居易",
  "paragraphs": [
   "夜深草诏罢，霜月凄凛凛。",
   "欲卧暖残杯，灯前相对饮。",
   "连铺青缣被，对置通中枕。",
   "髣髴百余宵，与君同此寝。"
  ],
  "title": "冬夜与钱员外同直禁中"
 },
 {
  "id": 4528,
  "author": "白居易",
  "paragraphs": [
   "窗白星汉曙，窗暖灯火余。",
   "坐卷朱里幕，看封紫泥书。",
   "窅窅钟漏尽，曈曈霞景初。",
   "楼台红照曜，松竹青扶疏。",
   "君爱此时好，回头特谓余。",
   "不知上清界，晓景复何如。"
  ],
  "title": "和钱员外禁中夙兴见示"
 },
 {
  "id": 4529,
  "author": "白居易",
  "paragraphs": [
   "宪台文法地，翰林清切司。",
   "鹰猜课野鹤，骥德责山麋。",
   "课责虽不同，同归非所宜。",
   "是以方寸内，忽忽暗相思。",
   "夏日独上直，日长何所为。",
   "澹然无他念，虚静是吾师。",
   "形委有事牵，心与无事期。",
   "中臆一以旷，外累都若遗。",
   "地贵身不觉，意闲境来随。",
   "但对松与竹，如在山中时。",
   "情性聊自适，吟咏偶成诗。",
   "此意非夫子，余人多不知。"
  ],
  "title": "夏日独直寄萧侍御"
 },
 {
  "id": 4530,
  "author": "白居易",
  "paragraphs": [
   "月好好独坐，双松在前轩。",
   "西南微风来，潜入枝叶间。",
   "萧寥发为声，半夜明月前。",
   "寒山飒飒雨，秋琴泠泠弦。",
   "一闻涤炎暑，再听破昏烦。",
   "竟夕遂不寐，心体俱翛然。",
   "南陌车马动，西邻歌吹繁。",
   "谁知兹檐下，满耳不为喧。"
  ],
  "title": "松声"
 },
 {
  "id": 4531,
  "author": "白居易",
  "paragraphs": [
   "门严九重静，窗幽一室闲。",
   "好是修心处，何必在深山。"
  ],
  "title": "禁中"
 },
 {
  "id": 4532,
  "author": "白居易",
  "paragraphs": [
   "巧者力苦劳，智者心苦忧。",
   "爱君无巧智，终岁闲悠悠。",
   "尝登御史府，亦佐东诸候。",
   "手操纠谬简，心运决胜筹。",
   "宦途似风水，君心如虚舟。",
   "泛然而不有，进退得自由。",
   "今来脱豸冠，时往侍龙楼。",
   "官曹称心静，居处随迹幽。",
   "冬负南荣日，支体甚温柔。",
   "夏卧北窗风，枕席如凉秋。",
   "南山入舍下，酒瓮在床头。",
   "人间有闲地，何必隐林丘。",
   "顾我愚且昧，劳生殊未休。",
   "一入金门直，星霜三四周。",
   "主恩信难报，近地徒久留。",
   "终当乞闲官，退与夫子游。"
  ],
  "title": "赠吴丹"
 },
 {
  "id": 4533,
  "author": "白居易",
  "paragraphs": [
   "诏授户曹掾，捧诏感君恩。",
   "感恩非为己，禄养及吾亲。",
   "弟兄俱簪笏，新妇俨衣巾。",
   "罗列高堂下，拜庆正纷纷。",
   "俸钱四五万，月可奉晨昏。",
   "廪禄二百石，岁可盈仓囷。",
   "喧喧车马来，贺客满我门。",
   "不以我为贪，知我家内贫。",
   "置酒延贺客，客容亦欢欣。",
   "笑云今日后，不复忧空尊。",
   "荅云如君言，愿君少逡巡。",
   "我有平生志，醉后为君陈。",
   "人生百岁期，七十有几人。",
   "浮荣及虚位，皆是身之宾。",
   "唯有衣与食，此事粗关身。",
   "苟免饥寒外，余物尽浮云。"
  ],
  "title": "初除户曹喜而言志"
 },
 {
  "id": 4534,
  "author": "白居易",
  "paragraphs": [
   "门前少宾客，阶下多松竹。",
   "秋景下西墙，凉风入东屋。",
   "有琴慵不弄，有书闲不读。",
   "尽日方寸中，澹然无所欲。",
   "何须广居处，不用多积蓄。",
   "丈室可容身，斗储可充腹。",
   "况无治道术，坐受官家禄。",
   "不种一株桑，不锄一垅谷。",
   "终朝饱饭餐，卒岁丰衣服。",
   "持此知愧心，自然易为足。"
  ],
  "title": "秋居书怀"
 },
 {
  "id": 4535,
  "author": "白居易",
  "paragraphs": [
   "迟迟禁漏尽，悄悄暝鸦喧。",
   "夜雨槐花落，微凉卧北轩。",
   "曙灯残未灭，风帘闲自翻。",
   "每一得静境，思与故人言。"
  ],
  "title": "禁中晓卧因怀王起居"
 },
 {
  "id": 4536,
  "author": "白居易",
  "paragraphs": [
   "铁柔不为剑，木曲不为辕。",
   "今我亦如此，愚蒙不及门。",
   "甘心谢名利，灭迹归丘园。",
   "坐卧茅茨中，但对琴与尊。",
   "身去缰锁累，耳辞朝市喧。",
   "逍遥无所为，时窥五千言。",
   "无忧乐性场，寡欲清心源。",
   "始知不才者，可以探道根。"
  ],
  "title": "养拙"
 },
 {
  "id": 4537,
  "author": "白居易",
  "paragraphs": [
   "外事牵我形，外物诱我情。",
   "李君别来久，褊吝从中生。",
   "忆昨访君时，立马扣柴荆。",
   "有时君未起，穉子喜先迎。",
   "连步笑出门，衣翻冠或倾。",
   "埽阶苔纹绿，拂榻藤阴清。",
   "家酝及春熟，园葵乘露烹。",
   "看山东亭坐，待月南原行。",
   "门静唯鸟语，坊远少鼓声。",
   "相对尽日言，不及利与名。",
   "分手来几时，明月三四盈。",
   "别时残花落，及此新蝉鸣。",
   "芳岁忽已晚，离抱怅未平。",
   "岂不思命驾，吏职坐相萦。",
   "前时君有期，访我来山城。",
   "心赏久云阻，言约无自轻。",
   "相去幸非远，走马一日程。"
  ],
  "title": "寄李十一建"
 },
 {
  "id": 4538,
  "author": "白居易",
  "paragraphs": [
   "渭水绿溶溶，华山青崇崇。",
   "山水一何丽，君子在其中。",
   "才与世会合，物随诚感通。",
   "德星降人福，时雨助岁功。",
   "化行人无讼，囹圄千日空。",
   "政顺气亦和，黍稷三年丰。",
   "客自帝城来，驱马出关东。",
   "爱此一郡人，如见太古风。",
   "方今天子心，忧人正忡忡。",
   "安得天下守，尽得如袁公。"
  ],
  "title": "旅次华州赠袁右丞"
 },
 {
  "id": 4539,
  "author": "白居易",
  "paragraphs": [
   "伏枕君寂寂，折腰我营营。",
   "所嗟经时别，相去一宿程。",
   "携手昨何时，昆明春水平。",
   "离郡来几日，太白夏云生。",
   "之子未得意，贫病客帝城。",
   "贫坚志士节，病长高人情。",
   "隐几自恬澹，闭门无送迎。",
   "龙卧心有待，鹤瘦貌弥清。",
   "清机发为文，投我如振琼。",
   "何以慰饥渴，捧之吟一声。"
  ],
  "title": "酬杨九弘贞长安病中见寄"
 },
 {
  "id": 4540,
  "author": "白居易",
  "paragraphs": [
   "西轩草诏暇，松竹深寂寂。",
   "月出清风来，忽似山中夕。",
   "因成西南梦，梦作游仙客。",
   "觉闻宫漏声，犹谓山泉滴。"
  ],
  "title": "禁中寓直梦游仙游寺"
 },
 {
  "id": 4541,
  "author": "白居易",
  "paragraphs": [
   "闻君减寝食，日听神仙说。",
   "暗待非常人，潜求长生诀。",
   "言长本对短，未离生死辙。",
   "假使得长生，才能胜夭折。",
   "松树千年朽，槿花一日歇。",
   "毕竟共虚空，何须夸岁月。",
   "彭殇徒自异，生死终无别。",
   "不如学无生，无生即无灭。"
  ],
  "title": "赠王山人"
 },
 {
  "id": 4542,
  "author": "白居易",
  "paragraphs": [
   "久病旷心赏，今朝一登山。",
   "山秋云物冷，称我清羸颜。",
   "白石卧可枕，青萝行可攀。",
   "意中如有得，尽日不欲还。",
   "人生无几何，如寄天地间。",
   "心有千载忧，身无一日闲。",
   "何时解尘网，此地来掩关。"
  ],
  "title": "秋山"
 },
 {
  "id": 4543,
  "author": "白居易",
  "paragraphs": [
   "涧松高百寻，四时寒森森。",
   "临风有清韵，向日无曲阴。",
   "如何时俗人，但赏桃李林。",
   "岂不知坚贞，芳馨诱其心。",
   "能生学为文，气高功亦深。",
   "手中一百篇，句句披沙金。",
   "苦节二十年，无人振陆沈。",
   "今我尚贫贱，徒为尔知音。"
  ],
  "title": "赠能七伦"
 },
 {
  "id": 4544,
  "author": "白居易",
  "paragraphs": [
   "静得亭上境，远谐尘外踪。",
   "凭轩东南望，鸟灭山重重。",
   "竹露冷烦襟，杉风清病容。",
   "旷然宜真趣，道与心相逢。",
   "即此可遗世，何必蓬壶峰。"
  ],
  "title": "题杨颖士西亭"
 },
 {
  "id": 4545,
  "author": "白居易",
  "paragraphs": [
   "郑君得自然，虚白生心胸。",
   "吸彼沆瀣精，凝为冰雪容。",
   "大君贞元初，求贤致时雍。",
   "蒲轮入翠微，迎下天台峰。",
   "赤城别松乔，黄合交夔龙。",
   "俛仰受三命，从容辞九重。",
   "出笼鹤翩翩，归林凤雝雝。",
   "在火辨良玉，经霜识贞松。",
   "新居寄楚山，山碧溪溶溶。",
   "丹灶烧烟煴，黄精花丰茸。",
   "蕙帐夜琴澹，桂尊春酒浓。",
   "时人不到处，苔石无尘踪。",
   "我今何为者，趋世身龙钟。",
   "不向林壑访，无由朝市逢。",
   "终当解尘缨，卜筑来相从。"
  ],
  "title": "题赠郑秘书征君石沟溪隐居"
 },
 {
  "id": 4546,
  "author": "白居易",
  "paragraphs": [
   "十年常苦学，一上谬成名。",
   "擢第未为贵，贺亲方始荣。",
   "时辈六七人，送我出帝城。",
   "轩车动行色，丝管举离声。",
   "得意减别恨，半酣轻远程。",
   "翩翩马蹄疾，春日归乡情。"
  ],
  "title": "及第后归觐留别诸同年"
 },
 {
  "id": 4547,
  "author": "白居易",
  "paragraphs": [
   "月出鸟栖尽，寂然坐空林。",
   "是时心境闲，可以弹素琴。",
   "清泠由木性，恬澹随人心。",
   "心积和平气，木应正始音。",
   "响余群动息，曲罢秋夜深。",
   "正声感元化，天地清沈沈。"
  ],
  "title": "清夜琴兴"
 },
 {
  "id": 4548,
  "author": "白居易",
  "paragraphs": [
   "不动者厚地，不息者高天。",
   "无穷者日月，长在者山川。",
   "松柏与龟鹤，其寿皆千年。",
   "嗟嗟群物中，而人独不然。",
   "早出向朝市，暮已归下泉。",
   "形质及寿命，危脆若浮烟。",
   "尧舜与周孔，古来称圣贤。",
   "借问今何在，一去亦不还。",
   "我无不死药，万万随化迁。",
   "所未定知者，修短迟速间。",
   "幸及身健日，当歌一尊前。",
   "何必待人劝，持此自为欢。"
  ],
  "title": "效陶潜体诗十六首 一"
 },
 {
  "id": 4549,
  "author": "白居易",
  "paragraphs": [
   "翳翳逾月阴，沈沈连日雨。",
   "开帘望天色，黄云暗如土。",
   "行潦毁我墉，疾风坏我宇。",
   "蓬莠生庭院，泥涂失场圃。",
   "村深绝宾客，窗晦无俦侣。",
   "尽日不下床，跳蛙时入户。",
   "出门无所往，入室还独处。",
   "不以酒自娱，块然与谁语。"
  ],
  "title": "效陶潜体诗十六首 二"
 },
 {
  "id": 4550,
  "author": "白居易",
  "paragraphs": [
   "朝饮一杯酒，冥心合元化。",
   "兀然无所思，日高尚闲卧。",
   "暮读一卷书，会意如嘉话。",
   "欣然有所遇，夜深犹独坐。",
   "又得琴上趣，安弦有余暇。",
   "复多诗中狂，下笔不能罢。",
   "唯兹三四事，持用度昼夜。",
   "所以阴雨中，经旬不出舍。",
   "始悟独往人，心安时亦过。"
  ],
  "title": "效陶潜体诗十六首 三"
 },
 {
  "id": 4551,
  "author": "白居易",
  "paragraphs": [
   "车家采桑妇，雨来苦愁悲。",
   "蔟蚕北堂前，雨冷不成丝。",
   "西家荷锄叟，雨来亦怨咨。",
   "种豆南山下，雨多落为萁。",
   "而我独何幸，酝酒本无期。",
   "及此多雨日，正遇新熟时。",
   "开缾泻尊中，玉液黄金脂。",
   "持玩已可悦，欢尝有余滋。",
   "一酌发好容，再酌开愁眉。",
   "连延四五酌，酣畅入四肢。",
   "忽然遗我物，谁复分是非。",
   "是时连夕雨，酩酊无所知。",
   "人心苦颠倒，反为忧者嗤。"
  ],
  "title": "效陶潜体诗十六首 四"
 },
 {
  "id": 4552,
  "author": "白居易",
  "paragraphs": [
   "朝亦独醉歌，暮亦独醉睡。",
   "未尽一壶酒，已成三独醉。",
   "勿嫌饮太少，且喜欢易致。",
   "一杯复两杯，多不过三四。",
   "便得心中适，尽忘身外事。",
   "更复强一杯，陶然遗万累。",
   "一饮一石者，徒以多为贵。",
   "及其酩酊时，与我亦无异。",
   "笑谢多饮者，酒钱徒自费。"
  ],
  "title": "效陶潜体诗十六首 五"
 },
 {
  "id": 4553,
  "author": "白居易",
  "paragraphs": [
   "天秋无片云，地静无纤尘。",
   "团团新晴月，林外生白轮。",
   "忆昨阴霖天，连连三四旬。",
   "赖逢家酝熟，不觉过朝昏。",
   "私言雨霁后，可以罢余尊。",
   "及对新月色，不醉亦愁人。",
   "床头残酒榼，欲尽味弥淳。",
   "携置南檐下，举酌自殷勤。",
   "清光入杯杓，白露生衣巾。",
   "乃知阴与晴，安可无此君。",
   "我有乐府诗，成来人未闻。",
   "今宵醉有兴，狂咏惊四邻。",
   "独赏犹复尔，何况有交亲。"
  ],
  "title": "效陶潜体诗十六首 六"
 },
 {
  "id": 4554,
  "author": "白居易",
  "paragraphs": [
   "中秋三五夜，明月在前轩。",
   "临觞忽不饮，忆我平生欢。",
   "我有同心人，邈邈崔与钱。",
   "我有忘形友，迢迢李与元。",
   "或飞青云上，或落江湖间。",
   "与我不相见，于今四五年。",
   "我无缩地术，君非驭风仙。",
   "安得明月下，四人来晤言。",
   "良夜信难得，佳期杳无缘。",
   "明月又不驻，渐下西南天。",
   "岂无他时会，惜此清景前。"
  ],
  "title": "效陶潜体诗十六首 七"
 },
 {
  "id": 4555,
  "author": "白居易",
  "paragraphs": [
   "原生衣百结，颜子食一箪。",
   "欢然乐其志，有以忘饥寒。",
   "今我何人哉，德不及先贤。",
   "衣食幸相属，胡为不自安。",
   "况兹清渭曲，居处安且闲。",
   "榆柳百余树，茅茨十数间。",
   "寒负檐下日，热濯涧底泉。",
   "日出犹未起，日入已复眠。",
   "西风满村巷，清凉八月天。",
   "但有鸡犬声，不闻车马喧。",
   "时倾一尊酒，坐望东南山。",
   "穉侄初学步，牵衣戏我前。",
   "即此自可乐，庶几颜与原。"
  ],
  "title": "效陶潜体诗十六首 九"
 },
 {
  "id": 4556,
  "author": "白居易",
  "paragraphs": [
   "湛湛尊中酒，有功不自伐。",
   "不伐人不知，我今代其说。",
   "良将临大敌，前驱千万卒。",
   "一箪投河饮，赴死心如一。",
   "壮士磨匕首，勇愤气咆𠷺。",
   "一酣忘报雠，四体如无骨。",
   "东海杀孝妇，天旱逾年月。",
   "一酌酹其魂，通宵雨不歇。",
   "咸阳秦狱气，冤痛结为物。",
   "千岁不肯散，一沃亦销失。",
   "况兹儿女恨，及彼幽忧疾。",
   "快饮无不消，如霜得春日。",
   "方知曲糵灵，万物无与匹。"
  ],
  "title": "效陶潜体诗十六首 十"
 },
 {
  "id": 4557,
  "author": "白居易",
  "paragraphs": [
   "烟霞隔悬圃，风波限瀛州。",
   "我岂不欲往，大海路阻修。",
   "神仙但闻说，灵药不可求。",
   "长生无得者，举世如蜉蝣。",
   "逝者不重回，存者难久留。",
   "踟蹰未死间，何苦怀百忧。",
   "念此忽内热，坐看成白头。",
   "举杯还独饮，顾影自献酬。",
   "心与口相约，未醉勿言休。",
   "今朝不尽醉，知有明朝不。",
   "不见郭门外，累累坟与丘。",
   "月明愁杀人，黄蒿风飕飕。",
   "死者若有知，悔不秉烛游。"
  ],
  "title": "效陶潜体诗十六首 十一"
 },
 {
  "id": 4558,
  "author": "白居易",
  "paragraphs": [
   "吾闻浔阳郡，昔有陶征君。",
   "爱酒不爱名，忧醒不忧贫。",
   "尝为彭泽令，在官才八旬。",
   "愀然忽不乐，挂印著公门。",
   "口吟归去来，头戴漉酒巾。",
   "人吏留不得，直入故山云。",
   "归来五柳下，还以酒养真。",
   "人间荣与利，摆落如泥尘。",
   "先生去已久，纸墨有遗文。",
   "篇篇劝我饮，此外无所云。",
   "我从老大来，窃慕其为人。",
   "其他不可及，且效醉昏昏。"
  ],
  "title": "效陶潜体诗十六首 十二"
 },
 {
  "id": 4559,
  "author": "白居易",
  "paragraphs": [
   "楚王疑忠臣，江南放屈平。",
   "晋朝轻高士，林下弃刘伶。",
   "一人常独醉，一人常独醒。",
   "醒者多苦志，醉者多欢情。",
   "欢情信独善，苦志竟何成。",
   "兀傲瓮间卧，憔悴泽畔行。",
   "彼忧而此乐，道理甚分明。",
   "愿君且饮酒，勿思身后名。"
  ],
  "title": "效陶潜体诗十六首 十三"
 },
 {
  "id": 4560,
  "author": "白居易",
  "paragraphs": [
   "有一燕赵士，言貌甚奇瓌。",
   "日日酒家去，脱衣典数杯。",
   "问君何落拓，云仆生草莱。",
   "地寒命且薄，徒抱王佐才。",
   "岂无济时策，君门乏良媒。",
   "三献寝不报，迟迟空手回。",
   "亦有同门生，先升青云梯。",
   "贵贱交道绝，朱门叩不开。",
   "及归种禾黍，三岁旱为灾。",
   "入山烧黄白，一旦化为灰。",
   "蹉跎五十余，生世苦不谐。",
   "处处去不得，却归酒中来。"
  ],
  "title": "效陶潜体诗十六首 十四"
 },
 {
  "id": 4561,
  "author": "白居易",
  "paragraphs": [
   "南巷有贵人，高盖驷马车。",
   "我问何所苦，四十垂白须。",
   "荅云君不知，位重多忧虞。",
   "北里有寒士，瓮牖绳为枢。",
   "出扶桑枣杖，入卧蜗牛庐。",
   "散贱无忧患，心安体亦舒。",
   "东邻有富翁，藏货遍五都。",
   "东京收粟帛，西市鬻金珠。",
   "朝营暮计算，昼夜不安居。",
   "西舍有贫者，匹妇配匹夫。",
   "布裙行赁舂，裋褐坐佣书。",
   "以此求口食，一饱欣有余。",
   "贵贱与贫富，高下虽有殊。",
   "忧乐与利害，彼此不相逾。",
   "是以达人观，万化同一途。",
   "但未知生死，胜负两何如。",
   "迟疑未知间，且以酒为娱。"
  ],
  "title": "效陶潜体诗十六首 十五"
 },
 {
  "id": 4562,
  "author": "白居易",
  "paragraphs": [
   "济水澄而洁，河水浑而黄。",
   "交流列四渎，清浊不相伤。",
   "太公战牧野，伯夷饿首阳。",
   "同时号贤圣，进退不相妨。",
   "谓天不爱民，胡为生稻粱。",
   "谓天果爱民，胡为生豺狼。",
   "谓神福善人，孔圣竟栖遑。",
   "谓神祸淫人，暴秦终霸王。",
   "颜回与黄宪，何辜早夭亡。",
   "蝮蛇与鸩鸟，何得寿延长。",
   "物理不可测，神道亦难量。",
   "举头仰问天，天色但苍苍。",
   "唯当多种黍，日醉手中觞。"
  ],
  "title": "效陶潜体诗十六首 十六"
 },
 {
  "id": 4563,
  "author": "白居易",
  "paragraphs": [
   "我貌不自识，李放写我真。",
   "静观神与骨，合是山中人。",
   "蒲柳质易朽，麋鹿心难驯。",
   "何事赤墀上，五年为侍臣。",
   "况多刚狷性，难与世同尘。",
   "不惟非贵相，但恐生祸因。",
   "宜当早罢去，收取云泉身。"
  ],
  "title": "自题写真"
 },
 {
  "id": 4564,
  "author": "白居易",
  "paragraphs": [
   "寓心身体中，寓性方寸内。",
   "此身是外物，何足苦忧爱。",
   "况有假饰者，华簪及高盖。",
   "此又疏于身，复在外物外。",
   "操之多惴栗，失之又悲悔。",
   "乃知名与器，得丧俱为害。",
   "颓然环堵客，萝蕙为巾带。",
   "自得此道来，身穷心甚泰。"
  ],
  "title": "遣怀"
 },
 {
  "id": 4565,
  "author": "白居易",
  "paragraphs": [
   "渭水如镜色，中有鲤与鲂。",
   "偶持一竿竹，悬钓在其傍。",
   "微风吹钓丝，袅袅十尺长。",
   "谁知对鱼坐，心在无何乡。",
   "昔有白头人，亦钓此渭阳。",
   "钓人不钓鱼，七十得文王。",
   "况我垂钓意，人鱼又兼忘。",
   "无机两不得，但弄秋水光。",
   "兴尽钓亦罢，归来饮我觞。"
  ],
  "title": "渭上偶钓"
 },
 {
  "id": 4566,
  "author": "白居易",
  "paragraphs": [
   "身适忘四支，心适忘是非。",
   "既适又忘适，不知吾是谁。",
   "百体如槁木，兀然无所知。",
   "方寸如死灰，寂然无所思。",
   "今日复明日，身心忽两遗。",
   "行年三十九，岁暮日斜时。",
   "四十心不动，吾今其庶几。"
  ],
  "title": "隐几"
 },
 {
  "id": 4567,
  "author": "白居易",
  "paragraphs": [
   "新浴肢体畅，独寝神魂安。",
   "况因夜深坐，遂成日高眠。",
   "春被薄亦暖，朝窗深更闲。",
   "却忘人间事，似得枕上仙。",
   "至适无梦想，大和难名言。",
   "全胜彭泽醉，欲敌曹溪禅。",
   "何物呼我觉，伯劳声关关。",
   "起来妻子笑，生计春茫然。"
  ],
  "title": "春眠"
 },
 {
  "id": 4568,
  "author": "白居易",
  "paragraphs": [
   "空腹一盏粥，饥食有余味。",
   "南檐半床日，暖卧因成睡。",
   "绵袍拥两膝，竹几支双臂。",
   "从旦直至昏，身心一无事。",
   "心足即为富，身闲乃当贵。",
   "富贵在此中，何必居高位。",
   "君看裴相国，金紫光照地。",
   "心苦头尽白，才年四十四。",
   "乃知高盖车，乘者多忧畏。"
  ],
  "title": "闲居"
 },
 {
  "id": 4569,
  "author": "白居易",
  "paragraphs": [
   "东窗晚无热，北户凉有风。",
   "尽日坐复卧，不离一室中。",
   "中心本无系，亦与出门同。"
  ],
  "title": "夏日"
 },
 {
  "id": 4570,
  "author": "白居易",
  "paragraphs": [
   "十年为旅客，常有饥寒愁。",
   "三年作谏官，复多尸素羞。",
   "有酒不暇饮，有山不得游。",
   "岂无平生志，拘牵不自由。",
   "一朝归渭上，泛如不系舟。",
   "置心世事外，无喜亦无忧。",
   "终日一蔬食，终年一布裘。",
   "寒来弥懒放，数日一梳头。",
   "朝睡足始起，夜酌醉即休。",
   "人心不过适，适外复何求。"
  ],
  "title": "适意二首 一"
 },
 {
  "id": 4571,
  "author": "白居易",
  "paragraphs": [
   "早岁从旅游，颇谙时俗意。",
   "中年忝班列，备见朝廷事。",
   "作客诚已难，为臣尤不易。",
   "况余方且介，举动多忤累。",
   "直道速我尤，诡遇非吾志。",
   "胸中十年内，消尽浩然气。",
   "自从返田亩，顿觉无忧愧。",
   "蟠木用难施，浮云心易遂。",
   "悠悠身与世，从此两相弃。"
  ],
  "title": "适意二首 二"
 },
 {
  "id": 4572,
  "author": "白居易",
  "paragraphs": [
   "我生来几时，万有四千日。",
   "自省于其间，非忧即有疾。",
   "老去虑渐息，年来病初愈。",
   "忽喜身与心，泰然两无苦。",
   "况兹孟夏月，清和好时节。",
   "微风吹袷衣，不寒复不热。",
   "移榻树阴下，竟日何所为。",
   "或饮一瓯茗，或吟两句诗。",
   "内无忧患迫，外无职役羁。"
  ],
  "title": "首夏病间"
 },
 {
  "id": 4573,
  "author": "白居易",
  "paragraphs": [
   "百花落如雪，两鬓垂作丝。",
   "春去有来日，我老无少时。",
   "人生待富贵，为乐常苦迟。",
   "不如贫贱日，随分开愁眉。",
   "卖我所乘马，典我旧朝衣。",
   "尽将酤酒饮，酩酊步行归。",
   "名姓日隐晦，形骸日变衰。",
   "醉卧黄公肆，人知我是谁。"
  ],
  "title": "晚春酤酒"
 },
 {
  "id": 4574,
  "author": "白居易",
  "paragraphs": [
   "名宦老慵求，退身安草野。",
   "家园病懒归，寄居在兰若。",
   "薜衣换簪组，藜杖代车马。",
   "行止辄自由，甚觉身潇洒。",
   "晨游南坞上，夜息东庵下。",
   "人间千万事，无有关心者。"
  ],
  "title": "兰若寓居"
 },
 {
  "id": 4575,
  "author": "白居易",
  "paragraphs": [
   "西斋寂已暮，叩门声樀樀。",
   "知是君宿来，自拂尘埃席。",
   "村家何所有，茶果迎来客。",
   "贫静似僧居，竹林依四壁。",
   "厨灯斜影出，檐雨余声滴。"
  ],
  "title": "曲生访宿"
 },
 {
  "id": 4576,
  "author": "白居易",
  "paragraphs": [
   "我病卧渭北，君老谪巴东。",
   "相悲一长叹，薄命与君同。",
   "既叹还自哂，哂叹两未终。",
   "后心诮前意，所见何迷蒙。",
   "人生大块间，如鸿毛在风。",
   "或飘青云上，或落泥涂中。",
   "衮服相天下，傥来非我通。",
   "布衣委草莽，偶去非吾穷。",
   "外物不可必，中怀须自空。",
   "无令怏怏气，留滞在心胸。"
  ],
  "title": "闻庾七左降因咏所怀"
 },
 {
  "id": 4577,
  "author": "白居易",
  "paragraphs": [
   "病眼昏似夜，衰鬓飒如秋。",
   "除却须衣食，平生百事休。",
   "知君善易者，问我决疑不。",
   "不卜非他故，人间无所求。"
  ],
  "title": "荅卜者"
 },
 {
  "id": 4578,
  "author": "白居易",
  "paragraphs": [
   "人生何所欲，所欲唯两端。",
   "中人爱富贵，高士慕神仙。",
   "神仙须有籍，富贵亦在天。",
   "莫恋长安道，莫寻方丈山。",
   "西京尘浩浩，东海浪漫漫。",
   "金门不可入，琪树何由攀。",
   "不如归山下，如法种春田。"
  ],
  "title": "归田三首 一"
 },
 {
  "id": 4579,
  "author": "白居易",
  "paragraphs": [
   "种田意已决，决意复何如。",
   "卖马买犊使，徒步归田庐。",
   "迎春治耒耜，候雨辟菑畬。",
   "策杖田头立，躬亲课仆夫。",
   "吾闻老农言，为稼慎在初。",
   "所施不卤莽，其报必有余。",
   "上求奉王税，下望备家储。",
   "安得放慵惰，拱手而曳裾。",
   "学农未为鄙，亲友勿笑余。",
   "更待明年后，自拟执犂锄。"
  ],
  "title": "归田三首 二"
 },
 {
  "id": 4580,
  "author": "白居易",
  "paragraphs": [
   "三十为近臣，腰间鸣佩玉。",
   "四十为野夫，田中学锄谷。",
   "何言十年内，变化如此速。",
   "此理固是常，穷通相倚伏。",
   "为鱼有深水，为鸟有高木。",
   "何必守一方，窘然自牵束。",
   "化吾足为马，吾因以行陆。",
   "化吾手为弹，吾因以求肉。",
   "形骸为异物，委顺心犹足。",
   "幸得且归农，安知不为福。",
   "况吾行欲老，瞥若风前烛。",
   "孰能俄顷间，将心系荣辱。"
  ],
  "title": "归田三首 三"
 },
 {
  "id": 4581,
  "author": "白居易",
  "paragraphs": [
   "七月行已半，早凉天气清。",
   "清晨起巾栉，徐步出柴荆。",
   "露杖筇竹冷，风襟越蕉轻。",
   "闲携弟侄辈，同上秋原行。",
   "新枣未全赤，晚瓜有余馨。",
   "依依田家叟，设此相逢迎。",
   "自我到此村，往来白发生。",
   "村中相识久，老幼皆有情。",
   "留连向暮归，树树风蝉声。",
   "是时新雨足，禾黍夹道青。",
   "见此令人饱，何必待西成。"
  ],
  "title": "秋游原上"
 },
 {
  "id": 4582,
  "author": "白居易",
  "paragraphs": [
   "病爱枕席凉，日高眠未辍。",
   "弟兄呼我起，今日重阳节。",
   "起登西原望，怀抱同一豁。",
   "移座就菊丛，糕酒前罗列。",
   "虽无丝与管，歌笑随情发。",
   "白日未及倾，颜酡耳已热。",
   "酒酣四向望，六合何空阔。",
   "天地自久长，斯人几时活。",
   "请看原下村，村人死不歇。",
   "一村四十家，哭葬无虚月。",
   "指此各相勉，良辰且欢悦。"
  ],
  "title": "九日登西原宴望"
 },
 {
  "id": 4583,
  "author": "白居易",
  "paragraphs": [
   "三十生二毛，早衰为沈疴。",
   "四十官七品，拙宦非由他。",
   "年颜日枯槁，时命日蹉跎。",
   "岂独我如此，圣贤无奈何。",
   "回观亲旧中，举目尤可嗟。",
   "或有终老者，沈贱如泥沙。",
   "或有始壮者，飘忽如风花。",
   "穷饿与夭促，不如我者多。",
   "以此反自慰，常得心平和。",
   "寄言同病者，回叹且为歌。"
  ],
  "title": "寄同病者"
 },
 {
  "id": 4584,
  "author": "白居易",
  "paragraphs": [
   "脱置腰下组，摆落心中尘。",
   "行歌望山去，意似归乡人。",
   "朝蹋玉峰下，暮寻蓝水滨。",
   "拟求幽僻地，安置疏慵身。",
   "本性便山寺，应须旁悟真。"
  ],
  "title": "游蓝田山卜居"
 },
 {
  "id": 4585,
  "author": "白居易",
  "paragraphs": [
   "南窗背灯坐，风霰暗纷纷。",
   "寂莫深村夜，残雁雪中闻。"
  ],
  "title": "村雪夜坐"
 },
 {
  "id": 4586,
  "author": "白居易",
  "paragraphs": [
   "少年昨已去，芳岁今又阑。",
   "如何寂莫意，复此荒凉园。",
   "园中独立久，日澹风露寒。",
   "秋蔬尽芜没，好树亦凋残。",
   "唯有数丛菊，新开篱落间。",
   "携觞聊就酌，为尔一留连。",
   "忆我少小日，易为兴所牵。",
   "见酒无时节，未饮已欣然。",
   "近从年长来，渐觉取乐难。",
   "常恐更衰老，强饮亦无欢。",
   "顾谓尔菊花，后时何独鲜。",
   "诚知不为我，借尔暂开颜。"
  ],
  "title": "东园玩菊"
 },
 {
  "id": 4587,
  "author": "白居易",
  "paragraphs": [
   "世役不我牵，身心常自若。",
   "晚出看田亩，闲行旁村落。",
   "累累绕场稼，啧啧群飞雀。",
   "年丰岂独人，禽鸟声亦乐。",
   "田翁逢我喜，默起具尊杓。",
   "敛手笑相延，社酒有残酌。",
   "愧兹勤且敬，藜杖为淹泊。",
   "言动任天真，未觉农人恶。",
   "停杯问生事，夫种妻儿获。",
   "筋力苦疲劳，衣食常单薄。",
   "自惭禄仕者，曾不营农作。",
   "饱食无所劳，何殊卫人鹤。"
  ],
  "title": "观稼"
 },
 {
  "id": 4588,
  "author": "白居易",
  "paragraphs": [
   "昨日南邻哭，哭声一何苦。",
   "云是妻哭夫，夫年二十五。",
   "今朝北里哭，哭声又何切。",
   "云是母哭儿，儿年十七八。",
   "四邻尚如此，天下多夭折。",
   "乃知浮世人，少得垂白发。",
   "余今过四十，念彼聊自悦。",
   "从此明镜中，不嫌头似雪。"
  ],
  "title": "闻哭者"
 },
 {
  "id": 4589,
  "author": "白居易",
  "paragraphs": [
   "平台高数尺，台上结茅茨。",
   "东西疏二牖，南北开两扉。",
   "芦帘前后卷，竹簟当中施。",
   "清泠白石枕，疏凉黄葛衣。",
   "开襟向风坐，夏日如秋时。",
   "啸傲颇有趣，窥临不知疲。",
   "东窗对华山，三峰碧参差。",
   "南檐当渭水，卧见云帆飞。",
   "仰摘枝上果，俯折畦中葵。",
   "足以充饥渴，何必慕甘肥。",
   "况有好群从，旦夕相追随。"
  ],
  "title": "新构亭台示诸弟侄"
 },
 {
  "id": 4590,
  "author": "白居易",
  "paragraphs": [
   "懒病每多暇，暇来何所为。",
   "未能抛笔研，时作一篇诗。",
   "诗成澹无味，多被众人嗤。",
   "上怪落声韵，下嫌拙言词。",
   "时时自吟咏，吟罢有所思。",
   "苏州及彭泽，与我不同时。",
   "此外复谁爱，唯有元微之。",
   "谪向江陵府，三年作判司。",
   "向去二千里，诗成远不知。"
  ],
  "title": "自吟拙什因有所怀"
 },
 {
  "id": 4591,
  "author": "白居易",
  "paragraphs": [
   "寥落野陂畔，独行思有余。",
   "秋荷病叶上，白露大如珠。",
   "忽忆同赏地，曲江东北隅。",
   "秋池少游客，唯我与君俱。",
   "啼蛩隐红蓼，瘦马蹋青芜。",
   "当时与今日，俱是暮秋初。",
   "节物苦相似，时景亦无余。",
   "唯有人分散，经年不得书。"
  ],
  "title": "东坡秋意寄元八"
 },
 {
  "id": 4592,
  "author": "白居易",
  "paragraphs": [
   "深闭竹间扉，静埽松下地。",
   "独啸晚风前，何人知此意。",
   "看山尽日坐，枕帙移时睡。",
   "谁能从我游，使君心无事。"
  ],
  "title": "闲居"
 },
 {
  "id": 4593,
  "author": "白居易",
  "paragraphs": [
   "所禀有巧拙，不可改者性。",
   "所赋有厚薄，不可移者命。",
   "我性愚且蠢，我命薄且屯。",
   "问我何以知，所知良有因。",
   "亦曾举两足，学人蹋红尘。",
   "从兹知性拙，不解转如轮。",
   "亦曾奋六翮，高飞到青云。",
   "从兹知命薄，摧落不逡巡。",
   "慕贵而厌贱，乐富而恶贫。",
   "同此天地间，我岂异于人。",
   "性命苟如此，反则成苦辛。",
   "以此自安分，虽穷每欣欣。",
   "葺茅为我庐，编蓬为我门。",
   "缝布作袍被，种谷充盘飧。",
   "静读古人书，闲钓清渭滨。",
   "优哉复游哉，聊以终吾身。"
  ],
  "title": "咏拙"
 },
 {
  "id": 4594,
  "author": "白居易",
  "paragraphs": [
   "有官慵不选，有田慵不农。",
   "屋穿慵不葺，衣裂慵不缝。",
   "有酒慵不酌，无异尊常空。",
   "有琴慵不弹，亦与无弦同。",
   "家人告饭尽，欲炊慵不舂。",
   "亲朋寄书至，欲读慵开封。",
   "尝闻嵇叔夜，一生在慵中。",
   "弹琴复锻铁，比我未为慵。"
  ],
  "title": "咏慵"
 },
 {
  "id": 4595,
  "author": "白居易",
  "paragraphs": [
   "家贫亲爱散，身病交游罢。",
   "眼前无一人，独掩村斋卧。",
   "冷落灯火暗，离披帘幕破。",
   "策策窗户前，又闻新雪下。",
   "长年渐省睡，夜半起端坐。",
   "不学坐忘心，寂莫安可过。",
   "兀然身寄世，浩然心委化。",
   "如此来四年，一千三百夜。"
  ],
  "title": "冬夜"
 },
 {
  "id": 4596,
  "author": "白居易",
  "paragraphs": [
   "平生早游宦，不道无亲故。",
   "如我与君心，相知应有数。",
   "春明门前别，金氏陂中遇。",
   "村酒两三杯，相留寒日暮。",
   "勿嫌村酒薄，聊酌论心素。",
   "请君少踟蹰，系马门前树。",
   "明年身若健，便拟江湖去。",
   "他日纵相思，知君无觅处。",
   "后会既茫茫，今宵君且住。"
  ],
  "title": "村中留李三固言宿"
 },
 {
  "id": 4597,
  "author": "白居易",
  "paragraphs": [
   "檐间清风簟，松下明月杯。",
   "幽意正如此，况乃故人来。"
  ],
  "title": "友人夜访"
 },
 {
  "id": 4598,
  "author": "白居易",
  "paragraphs": [
   "元和九年秋，八月月上弦。",
   "我游悟真寺，寺在王顺山。",
   "去山四五里，先闻水潺湲。",
   "自兹舍车马，始涉蓝溪湾。",
   "手拄青竹杖，足蹋白石滩。",
   "渐怪耳目旷，不闻人世喧。",
   "山下望山上，初疑不可攀。",
   "谁知中有路，盘折通岩巅。",
   "一息幡竿下，再休石龛边。",
   "龛间长丈余，门户无扃关。",
   "仰窥不见人，石发垂若鬟。",
   "惊出白蝙蝠，双飞如雪翻。",
   "回首寺门望，青崖夹朱轩。",
   "如擘山腹开，置寺于其间。",
   "入门无平地，地窄虚空宽。",
   "房廊与台殿，高下随峰峦。",
   "岩崿无撮土，树木多瘦坚。",
   "根株抱石长，屈曲虫蛇蟠。",
   "松桂乱无行，四时郁芊芊。",
   "枝梢袅青翠，韵若风中弦。",
   "日月光不透，绿阴相交延。",
   "幽鸟时一声，闻之似寒蝉。",
   "首憩宾位亭，就坐未及安。",
   "须臾开北户，万里明豁然。",
   "拂檐虹霏微，绕栋云回旋。",
   "赤日间白雨，阴晴同一川。",
   "野绿簇草树，眼界吞秦原。",
   "渭水细不见，汉陵小于拳。",
   "却顾来时路，萦纡映朱阑。",
   "历历上山人，一一遥可观。",
   "前对多宝塔，风铎鸣四端。",
   "栾栌与户牖，恰恰金碧繁。",
   "云昔迦叶佛，此地坐涅槃。",
   "至今铁钵在，当底手迹穿。",
   "西开玉像殿，白佛森比肩。",
   "斗薮尘埃衣，礼拜冰雪颜。",
   "叠霜为袈裟，贯雹为华鬘。",
   "逼观疑鬼功，其迹非雕镌。",
   "次登观音堂，未到闻栴檀。",
   "上阶脱双履，敛足升净筵。",
   "六楹排玉镜，四座敷金钿。",
   "黑夜自光明，不待灯烛然。",
   "众宝互低昂，碧珮珊瑚幡。",
   "风来似天乐，相触声珊珊。",
   "白珠垂露凝，赤珠滴血殷。",
   "点缀佛髻上，合为七宝冠。",
   "双缾白琉璃，色若秋水寒。",
   "隔缾见舍利，圆转如金丹。",
   "玉笛何代物，天人施祇园。",
   "吹如秋鹤声，可以降灵仙。",
   "是时秋方中，三五月正圆。",
   "宝堂豁三门，金魄当其前。",
   "月与宝相射，晶光争鲜妍。",
   "照人心骨冷，竟夕不欲眠。",
   "晓寻南塔路，乱竹低婵娟。",
   "林幽不逢人，寒蝶飞翾翾。",
   "山果不识名，离离夹道蕃。",
   "足以疗饥乏，摘尝味甘酸。",
   "道南蓝谷神，紫伞白纸钱。",
   "若岁有水旱，诏使修苹蘩。",
   "以地清净故，献奠无荤膻。",
   "危石叠四五，𡾋嵬欹且刓。",
   "造物者何意，堆在岩东偏。",
   "冷滑无人迹，苔点如花笺。",
   "我来登上头，下临不测渊。",
   "目眩手足掉，不敢低头看。",
   "风从石下生，薄人而上抟。",
   "衣服似羽翮，开张欲飞𬸣。",
   "𡾼𡾼三面峰，峰尖刀剑攒。",
   "往往白云过，决开露青天。",
   "西北日落时，夕晖红团团。",
   "千里翠屏外，走下丹砂丸。",
   "东南月上时，夜气青漫漫。",
   "百丈碧潭底，写出黄金盘。",
   "蓝水色似蓝，日夜长潺潺。",
   "周回绕山转，下视如青环。",
   "或铺为慢流，或激为奔湍。",
   "泓澄最深处，浮出蛟龙涎。",
   "侧身入其中，悬磴尤险艰。",
   "扪萝蹋樛木，下逐饮涧猿。",
   "雪迸起白鹭，锦跳惊红鳣。",
   "歇定方盥漱，濯去支体烦。",
   "浅深皆洞彻，可照脑与肝。",
   "但爱清见底，欲寻不知源。",
   "东崖饶怪石，积甃苍琅玕。",
   "温润发于外，其间韫玙璠。",
   "卞和死已久，良玉多弃捐。",
   "或时泄光彩，夜与星月连。",
   "中顶最高峰，拄天青玉竿。",
   "𪕍𪕌上不得，岂我能攀援。",
   "上有白莲池，素葩覆清澜。",
   "闻名不可到，处所非人寰。",
   "又有一片石，大如方尺砖。",
   "插在半壁上，其下万仞悬。",
   "云有过去师，坐得无生禅。",
   "号为定心石，长老世相传。",
   "却上谒仙祠，蔓草生绵绵。",
   "昔闻王氏子，羽化升上玄。",
   "其西晒药台，犹对芝术田。",
   "时复明月夜，上闻黄鹤言。",
   "回寻画龙堂，二叟鬓发斑。",
   "想见听法时，欢喜礼印坛。",
   "复归泉窟下，化作龙蜿蜒。",
   "阶前石孔在，欲雨生白烟。",
   "往有写经僧，身静心精专。",
   "感彼云外鸽，群飞千翩翩。",
   "来添研中水，去吸岩底泉。",
   "一日三往复，时节长不愆。",
   "经成号圣僧，弟子名杨难。",
   "诵此莲花偈，数满百亿千。",
   "身坏口不坏，舌根如红莲。",
   "颅骨今不见，石函尚存焉。",
   "粉壁有吴画，笔彩依旧鲜。",
   "素屏有褚书，墨色如新干。",
   "灵境与异迹，周览无不殚。",
   "一游五昼夜，欲返仍盘桓。",
   "我本山中人，误为时网牵。",
   "牵率使读书，推挽令效官。",
   "既登文字科，又忝谏诤员。",
   "拙直不合时，无益同素餐。",
   "以此自惭惕，戚戚常寡欢。",
   "无成心力尽，未老形骸残。",
   "今来脱簪组，始觉离忧患。",
   "及为山水游，弥得纵疏顽。",
   "野麋断羁绊，行走无拘挛。",
   "池鱼放入海，一往何时还。",
   "身著居士衣，手把南华篇。",
   "终来此山住，永谢区中缘。",
   "我今四十余，从此终身闲。",
   "若以七十期，犹得三十年。"
  ],
  "title": "游悟真寺诗"
 },
 {
  "id": 4599,
  "author": "白居易",
  "paragraphs": [
   "昔我为近臣，君常稀到门。",
   "今我官职冷，君君来往频。",
   "我受狷介性，立为顽拙身。",
   "平生虽寡合，合即无缁磷。",
   "况君秉高义，富贵视如云。",
   "五侯三相家，眼冷不见君。",
   "问其所与游，独言韩舍人。",
   "其次即及我，我愧非其伦。",
   "胡为谬相爱，岁晚逾勤勤。",
   "落然颓檐下，一话夜达晨。",
   "床单食味薄，亦不嫌我贫。",
   "日高上马去，相顾犹逡巡。",
   "长安久无雨，日赤风昏昏。",
   "怜君将病眼，为我犯埃尘。",
   "远从延康里，来访曲江滨。",
   "所重君子道，不独愧相亲。"
  ],
  "title": "酬张十八访宿见赠"
 },
 {
  "id": 4600,
  "author": "白居易",
  "paragraphs": [
   "进入合前拜，退就廊下餐。",
   "归来昭国里，人卧马歇鞍。",
   "却睡至日午，起坐心浩然。",
   "况当好时节，雨后清和天。",
   "柿树绿阴合，王家庭院宽。",
   "缾中鄠县酒，墙上终南山。",
   "独眠仍独坐，开襟当风前。",
   "禅师与诗客，次第来相看。",
   "要语连夜语，须眠终日眠。",
   "除非奉朝谒，此外无别牵。",
   "年长身且健，官贫心甚安。",
   "幸无急病痛，不至苦饥寒。",
   "自此聊以适，外缘不能干。",
   "唯应静者信，难为动者言。",
   "台中元侍御，早晚作郎官。",
   "未作郎官际，无人相伴闲。"
  ],
  "title": "朝归书寄元八"
 },
 {
  "id": 4601,
  "author": "白居易",
  "paragraphs": [
   "曲江有病客，寻常多掩关。",
   "又闻马死来，不出身更闲。",
   "闻有送书者，自起出门看。",
   "素缄署丹字，中有琼瑶篇。",
   "口吟耳自听，当暑忽翛然。",
   "似漱寒玉冰，如闻商风弦。",
   "首章叹时节，末句思笑言。",
   "懒慢不相访，隔街如隔山。",
   "尝闻陶潜语，心远地自偏。",
   "君住安邑里，左右车徒喧。",
   "竹药闭深院，琴尊开小轩。",
   "谁知市南地，转作壶中天。",
   "君本上清人，名在石堂间。",
   "不知有何过，谪作人间仙。",
   "常恐岁月满，飘然归紫烟。",
   "莫忘蜉蝣内，进士有同年。"
  ],
  "title": "酬吴七见寄"
 },
 {
  "id": 4602,
  "author": "白居易",
  "paragraphs": [
   "贫闲日高起，门巷昼寂寂。",
   "时暑放朝参，天阴少人客。",
   "槐花满田地，仅绝人行迹。",
   "独在一床眠，清凉风雨夕。",
   "勿嫌坊曲远，近即多牵役。",
   "勿嫌禄俸薄，厚即多忧责。",
   "平生尚恬旷，老大宜安适。",
   "何以养吾真，官闲居处僻。"
  ],
  "title": "昭国闲居"
 },
 {
  "id": 4603,
  "author": "白居易",
  "paragraphs": [
   "黄鸟啼欲歇，青梅结半成。",
   "坐怜春物尽，起入东园行。",
   "携觞懒独酌，忽闻叩门声。",
   "闲人犹喜至，何况是陈兄。",
   "从容尽日语，稠叠长年情。",
   "勿轻一盏酒，可以话平生。"
  ],
  "title": "喜陈兄至"
 },
 {
  "id": 4604,
  "author": "白居易",
  "paragraphs": [
   "世路重禄位，栖栖者孔宣。",
   "人情爱年寿，夭死者颜渊。",
   "二人如何人，不奈命与天。",
   "我今信多幸，抚己愧前贤。",
   "已年四十四，又为五品官。",
   "况兹知足外，别有所安焉。",
   "早年以身代，直赴逍遥篇。",
   "近岁将心地，回向南宗禅。",
   "外顺世间法，内脱区中缘。",
   "进不厌朝市，退不恋人寰。",
   "自吾得此心，投足无不安。",
   "体非导引适，意无江湖闲。",
   "有兴或饮酒，无事多掩关。",
   "寂静夜深坐，安稳日高眠。",
   "秋不苦长夜，春不惜流年。",
   "委形老小外，忘怀生死间。",
   "昨日共君语，与余心膂然。",
   "此道不可道，因君聊强言。"
  ],
  "title": "赠杓直"
 },
 {
  "id": 4605,
  "author": "白居易",
  "paragraphs": [
   "饥止一箪食，渴止一壶浆。",
   "出入止一马，寝兴止一床。",
   "此外无长物，于我有若亡。",
   "胡然不知足，名利心遑遑。",
   "念兹弥懒放，积习遂为常。",
   "经旬不出门，竟日不下堂。",
   "同病者张生，贫僻住延康。",
   "慵中每相忆，此意未能忘。",
   "迢迢青槐街，相去八九坊。",
   "秋来未相见，应有新诗章。",
   "早晚来同宿，天气转清凉。"
  ],
  "title": "寄张十八"
 },
 {
  "id": 4606,
  "author": "白居易",
  "paragraphs": [
   "湛湛玉泉色，悠悠浮云身。",
   "闲心对定水，清静两无尘。",
   "手把青筇杖，头戴白纶巾。",
   "兴尽下山去，知我是谁人。"
  ],
  "title": "题玉泉寺"
 },
 {
  "id": 4607,
  "author": "白居易",
  "paragraphs": [
   "朝退马未困，秋初日犹长。",
   "回辔城南去，郊野正清凉。",
   "水竹夹小径，萦回绕川冈。",
   "仰看晚山色，俯弄秋泉光。",
   "青松系我马，白石为我床。",
   "常时簪组累，此日和身忘。",
   "旦随鹓鹭末，暮游鸥鹤旁。",
   "机心一以尽，两处不乱行。",
   "谁辨心与迹，非行亦非藏。"
  ],
  "title": "朝回游城南"
 },
 {
  "id": 4608,
  "author": "白居易",
  "paragraphs": [
   "帆影日渐高，闲眠犹未起。",
   "起问鼓枻人，已行三十里。",
   "船头有行灶，炊稻烹红鲤。",
   "饱食起婆娑，盥漱秋江水。",
   "平生沧浪意，一旦来游此。",
   "何况不失家，舟中载妻子。"
  ],
  "title": "舟行"
 },
 {
  "id": 4609,
  "author": "白居易",
  "paragraphs": [
   "浔阳孟冬月，草木未全衰。",
   "祗抵长安陌，凉风八月时。",
   "日西湓水曲，独行吟旧诗。",
   "蓼花始零落，蒲叶稍离披。",
   "但作城中想，何异曲江池。"
  ],
  "title": "湓浦早冬"
 },
 {
  "id": 4610,
  "author": "白居易",
  "paragraphs": [
   "新雪满前山，初晴好天气。",
   "日西骑马出，忽有京都意。",
   "城柳方缀花，檐冰才结穗。",
   "须臾风日暖，处处皆飘坠。",
   "行吟赏未足，坐叹销何易。",
   "犹胜岭南看，雰雰不到地。"
  ],
  "title": "江州雪"
 },
 {
  "id": 4611,
  "author": "白居易",
  "paragraphs": [
   "常爱陶彭泽，文思何高玄。",
   "又怪韦江州，诗情亦清闲。",
   "今朝登此楼，有以知其然。",
   "大江寒见底，匡山青倚天。",
   "深夜湓浦月，平旦𬬻峰烟。",
   "清辉与灵气，日夕供文篇。",
   "我无二人才，孰为来其间。",
   "因高偶成句，俯仰愧江山。"
  ],
  "title": "题浔阳楼"
 },
 {
  "id": 4612,
  "author": "白居易",
  "paragraphs": [
   "垢尘不污玉，灵凤不啄膻。",
   "呜呼陶靖节，生彼晋宋间。",
   "心实有所守，口终不能言。",
   "永惟孤竹子，拂衣首阳山。",
   "夷齐各一身，穷饿未为难。",
   "先生有五男，与之同饥寒。",
   "肠中食不充，身上衣不完。",
   "连征竟不起，斯可谓真贤。",
   "我生君之后，相去五百年。",
   "每读五柳传，目想心拳拳。",
   "昔常咏遗风，著为十六篇。",
   "今来访故宅，森若君在前。",
   "不慕尊有酒，不慕琴无弦。",
   "慕君遗荣利，老死此丘园。",
   "柴桑古村落，栗里旧山川。",
   "不见篱下菊，但余墟中烟。",
   "子孙虽无闻，族氏犹未迁。",
   "每逢姓陶人，使我心依然。"
  ],
  "title": "访陶公旧宅"
 },
 {
  "id": 4613,
  "author": "白居易",
  "paragraphs": [
   "庐宫山下州，湓浦沙边宅。",
   "宅北倚高冈，迢迢数千尺。",
   "上有青青竹，竹间多白石。",
   "茅亭居上头，豁达门四辟。",
   "前楹卷帘箔，北牖施床席。",
   "江风万里来，吹我凉淅淅。",
   "日高公府归，巾笏随手掷。",
   "脱衣恣搔首，坐卧任所适。",
   "时倾一杯酒，旷望湖天夕。",
   "口咏独酌谣，目送归飞翮。",
   "惭无出尘操，未免折腰役。",
   "偶获此闲居，谬似高人迹。"
  ],
  "title": "北亭"
 },
 {
  "id": 4614,
  "author": "白居易",
  "paragraphs": [
   "四月未全热，麦凉江气秋。",
   "湖山处处好，最爱湓水头。",
   "湓水从东来，一派入江流。",
   "可怜似萦带，中有随风舟。",
   "命酒一临泛，舍鞍扬櫂讴。",
   "放回岸傍马，去逐波间鸥。",
   "烟浪始渺渺，风襟亦悠悠。",
   "初疑上河汉，中若寻瀛洲。",
   "汀树绿拂地，沙草芳未休。",
   "青萝与紫葛，枝蔓垂相樛。",
   "系缆步平岸，回头望江州。",
   "城雉映水见，隐隐如蜃楼。",
   "日入意未尽，将归复少留。",
   "到官行半岁，今日方一游。",
   "此地来何暮，可以写吾忧。"
  ],
  "title": "泛湓水"
 },
 {
  "id": 4615,
  "author": "白居易",
  "paragraphs": [
   "故人对酒叹，叹我在天涯。",
   "见我昔荣遇，念我今蹉跎。",
   "问我为司马，官意复如何。",
   "荅云且勿叹，听我为君歌。",
   "我本蓬荜人，鄙贱剧泥沙。",
   "读书未百卷，信口嘲风花。",
   "自从筮仕来，六命三登科。",
   "顾惭虚劣姿，所得亦已多。",
   "散员足庇身，薄俸可资家。",
   "省分辄自愧，岂为不遇耶。",
   "烦君对杯酒，为我一咨蹉。"
  ],
  "title": "荅故人"
 },
 {
  "id": 4616,
  "author": "白居易",
  "paragraphs": [
   "帘下开小池，盈盈水方积。",
   "中底铺白沙，四隅甃青石。",
   "勿言不深广，但取幽人适。",
   "泛滟微雨朝，泓澄明月夕。",
   "岂无大江水，波浪连天白。",
   "未如床席间，方丈深盈尺。",
   "清浅可狎弄，昏烦聊漱涤。",
   "最爱晓暝时，一片秋天碧。"
  ],
  "title": "官舍内新凿小池"
 },
 {
  "id": 4617,
  "author": "白居易",
  "paragraphs": [
   "岩白云尚屯，林红叶初陨。",
   "秋光引闲步，不知身远近。",
   "夕投灵洞宿，卧觉尘机泯。",
   "名利心既忘，市朝梦亦尽。",
   "暂来尚如此，况乃终身隐。",
   "何以疗夜饥，一匙云母粉。"
  ],
  "title": "宿简寂观"
 },
 {
  "id": 4618,
  "author": "白居易",
  "paragraphs": [
   "吾闻达士道，穷通顺冥数。",
   "通乃朝廷来，穷即江湖去。",
   "谢公才廓落，与世不相遇。",
   "壮志郁不用，须有所泄处。",
   "泄为山水诗，逸韵谐奇趣。",
   "大必笼天海，细不遗草树。",
   "岂惟玩景物，亦欲摅心素。",
   "往往即事中，未能忘兴谕。",
   "因知康乐作，不独在章句。"
  ],
  "title": "读谢灵运诗"
 },
 {
  "id": 4619,
  "author": "白居易",
  "paragraphs": [
   "悄悄壁下床，纱笼耿残烛。",
   "夜半独眠觉，疑在僧房宿。"
  ],
  "title": "北亭独宿"
 },
 {
  "id": 4620,
  "author": "白居易",
  "paragraphs": [
   "黑鬓丝雪侵，青袍尘土涴。",
   "兀兀复腾腾，江城一上佐。",
   "朝就高斋上，熏然负暄卧。",
   "晚下小池前，澹然临水坐。",
   "已约终身心，长如今日过。"
  ],
  "title": "约心"
 },
 {
  "id": 4621,
  "author": "白居易",
  "paragraphs": [
   "江城寒角动，沙洲夕鸟还。",
   "独在高亭上，西南望远山。"
  ],
  "title": "晚望"
 },
 {
  "id": 4622,
  "author": "白居易",
  "paragraphs": [
   "雪消冰又释，景和风复暄。",
   "满庭田地湿，荠叶生墙根。",
   "官舍悄无事，日西斜掩门。",
   "不开庄老卷，欲与何人言。"
  ],
  "title": "早春"
 },
 {
  "id": 4623,
  "author": "白居易",
  "paragraphs": [
   "何处春暄来？微和生血气。",
   "气熏肌骨畅，东窗一昏睡。",
   "是时正月晦，假日无公事。",
   "烂熳不能休，自午将及未。",
   "缅思少健日，甘寝常自恣。",
   "一从衰疾来，枕上无此味。"
  ],
  "title": "春寝"
 },
 {
  "id": 4624,
  "author": "白居易",
  "paragraphs": [
   "后亭昼眠足，起坐春景暮。",
   "新觉眼犹昏，无思心正住。",
   "澹寂归一性，虚闲遗万虑。",
   "了然此时心，无物可譬喻。",
   "本是无有乡，亦名不用处。",
   "行禅与坐忘，同归无异路。"
  ],
  "title": "睡起晏坐"
 },
 {
  "id": 4625,
  "author": "白居易",
  "paragraphs": [
   "尽日松下坐，有时池畔行。",
   "行立与坐卧，中怀澹无营。",
   "不觉流年过，亦任白发生。",
   "不为世所薄，安得遂闲情。"
  ],
  "title": "咏怀"
 },
 {
  "id": 4626,
  "author": "白居易",
  "paragraphs": [
   "下马二林寺，翛然进轻策。",
   "朝为公府吏，暮作灵山客。",
   "二月匡庐北，冰雪始消释。",
   "阳丛抽茗芽，阴窦泄泉脉。",
   "熙熙风土暖，蔼蔼云岚积。",
   "散作万壑春，凝为一气碧。",
   "身闲易飘泊，官散无牵迫。",
   "缅彼十八人，古今同此适。",
   "是年淮寇起，处处兴兵革。",
   "智士劳思谋，戎臣苦征役。",
   "独有不才者，山中弄泉石。"
  ],
  "title": "春游二林寺"
 },
 {
  "id": 4627,
  "author": "白居易",
  "paragraphs": [
   "朝咏游仙诗，暮歌采薇曲。",
   "卧云坐白石，山中十五宿。",
   "行随出洞水，回别缘岩竹。",
   "早晚重来游，心期瑶草绿。"
  ],
  "title": "出山吟"
 },
 {
  "id": 4628,
  "author": "白居易",
  "paragraphs": [
   "已任时命去，亦从岁月除。",
   "中心一调伏，外累尽空虚。",
   "名宦意已矣，林泉计何如。",
   "拟近东林寺，溪边结一庐。"
  ],
  "title": "岁暮"
 },
 {
  "id": 4629,
  "author": "白居易",
  "paragraphs": [
   "日出眠未起，屋头闻早莺。",
   "忽如上林晓，万年枝上鸣。",
   "忆为近臣时，秉笔直承明。",
   "春深视草暇，旦暮闻此声。",
   "今闻在何处，寂莫浔阳城。",
   "鸟声信如一，分别在人情。",
   "不作天涯意，岂殊禁中听。"
  ],
  "title": "闻早莺"
 },
 {
  "id": 4630,
  "author": "白居易",
  "paragraphs": [
   "劲叶森利剑，孤茎挺端标。",
   "才高四五尺，势若干青霄。",
   "移栽东窗前，爱尔寒不凋。",
   "病夫卧相对，日夕闲萧萧。",
   "昨为山中树，今为檐下条。",
   "虽然遇赏玩，无乃近尘嚣。",
   "犹胜涧谷底，埋没随众樵。",
   "不见郁郁松，委质山上苗。"
  ],
  "title": "栽杉"
 },
 {
  "id": 4631,
  "author": "白居易",
  "paragraphs": [
   "苹小蒲叶短，南湖春水生。",
   "子近湖边住，静境称高情。",
   "我为郡司马，散拙无所营。",
   "使君知性野，衙退任闲行。",
   "行携小榼出，逢花辄独倾。",
   "半酣到子舍，下马扣柴荆。",
   "何以引我步，绕篱竹万茎。",
   "何以醒我酒，吴音吟一声。",
   "须臾进野饭，饭稻茹芹英。",
   "白瓯青竹箸，俭洁无膻腥。",
   "欲去复裴回，夕鸦已飞鸣。",
   "何当重游此，待君湖水平。"
  ],
  "title": "过李生"
 },
 {
  "id": 4632,
  "author": "白居易",
  "paragraphs": [
   "常闻南华经，巧劳智忧愁。",
   "不如无能者，饱食但遨游。",
   "平生爱慕道，今日近此流。",
   "自来浔阳郡，四序忽已周。",
   "不分物黑白，但与时沈浮。",
   "朝餐夕安寝，用是为身谋。",
   "此外即闲放，时寻山水幽。",
   "春游慧远寺，秋上庾公楼。",
   "或吟诗一章，或饮茶一瓯。",
   "身心一无系，浩浩如虚舟。",
   "富贵亦有苦，苦在心危忧。",
   "贫贱亦有乐，乐在身自由。"
  ],
  "title": "咏意"
 },
 {
  "id": 4633,
  "author": "白居易",
  "paragraphs": [
   "此州乃竹乡，春笋满山谷。",
   "山夫折盈抱，抱来早市鬻。",
   "物以多为贱，双钱易一束。",
   "置之炊甑中，与饭同时熟。",
   "紫箨坼故锦，素肌擘新玉。",
   "每日遂加餐，经时不思肉。",
   "久为京洛客，此味常不足。",
   "且食勿踟蹰，南风吹作竹。"
  ],
  "title": "食笋"
 },
 {
  "id": 4634,
  "author": "白居易",
  "paragraphs": [
   "石门无旧径，披榛访遗迹。",
   "时逢山水秋，清辉如古昔。",
   "常闻慧远辈，题诗此岩壁。",
   "云覆莓苔封，苍然无处觅。",
   "萧疏野生竹，崩剥多年石。",
   "自从东晋后，无复人游历。",
   "独有秋涧声，潺湲空旦夕。"
  ],
  "title": "游石门涧"
 },
 {
  "id": 4635,
  "author": "白居易",
  "paragraphs": [
   "小榼二升酒，新簟六尺床。",
   "能来夜话否，池畔欲秋凉。"
  ],
  "title": "招东邻"
 },
 {
  "id": 4636,
  "author": "白居易",
  "paragraphs": [
   "怪君不喜仕，又不游州里。",
   "今日到幽居，了然知所以。",
   "宿君石溪亭，潺湲声满耳。",
   "饮君螺杯酒，醉卧不能起。",
   "见君五老峰，益悔居城市。",
   "爱君三男儿，始叹身无子。",
   "余方𬬻峰下，结室为居士。",
   "山北与山东，往来从此始。"
  ],
  "title": "题元十八溪亭"
 },
 {
  "id": 4637,
  "author": "白居易",
  "paragraphs": [
   "香𬬻峰北面，遗爱寺西偏。",
   "白石何凿凿，清流亦潺潺。",
   "有松数十株，有竹千余竿。",
   "松张翠伞盖，竹倚青琅玕。",
   "其下无人居，悠哉多岁年。",
   "有时聚猿鸟，终日空风烟。",
   "时有沈冥子，姓白字乐天。",
   "平生无所好，见此心依然。",
   "如获终老地，忽乎不知还。",
   "架岩结茅宇，斵壑开茶园。",
   "何以洗我耳，屋头飞落泉。",
   "何以净我眼，砌下生白莲。",
   "左手携一壶，右手挈五弦。",
   "傲然意自足，箕踞于其间。",
   "兴酣仰天歌，歌中聊寄言。",
   "言我本野夫，误为世网牵。",
   "时来昔捧日，老去今归山。",
   "倦鸟得茂树，涸鱼返清源。",
   "舍此欲焉往，人间多险艰。"
  ],
  "title": "香𬬻峰下新置草堂即事咏怀题于石上"
 },
 {
  "id": 4638,
  "author": "白居易",
  "paragraphs": [
   "淙淙三峡水，浩浩万顷陂。",
   "未如新塘上，微风动涟漪。",
   "小萍加泛泛，初蒲正离离。",
   "红鲤二三寸，白莲八九枝。",
   "绕水欲成径，护堤方插篱。",
   "已被山中客，呼作白家池。"
  ],
  "title": "草堂前新开一池养鱼种荷日有幽趣"
 },
 {
  "id": 4639,
  "author": "白居易",
  "paragraphs": [
   "三十气太状，胸中多是非。",
   "六十身太老，四体不支持。",
   "四十至五十，正是退闲时。",
   "年长识命分，心慵少营为。",
   "见酒兴犹在，登山力未衰。",
   "吾年幸当此，且与白云期。"
  ],
  "title": "白云期"
 },
 {
  "id": 4640,
  "author": "白居易",
  "paragraphs": [
   "迢迢香𬬻峰，心存耳目想。",
   "终年牵物役，今日方一往。",
   "攀萝蹋危石，手足劳俛仰。",
   "同游三四人，两人不敢上。",
   "上到峰之顶，目眩神恍恍。",
   "高低有万寻，阔狭无数丈。",
   "不穷视听界，焉识宇宙广。",
   "江水细如绳，湓城小于掌。",
   "纷吾何屑屑，未能脱尘鞅。",
   "归去思自嗟，低头入蚁壤。"
  ],
  "title": "登香炉峰顶"
 },
 {
  "id": 4641,
  "author": "白居易",
  "paragraphs": [
   "旦暮两蔬食，日中一闲眠。",
   "便是了一日，如此已三年。",
   "心不择时适，足不拣地安。",
   "穷通与远近，一贯无两端。",
   "常见今之人，其心或不然。",
   "在劳则念息，处静已思喧。",
   "如是用身心，无乃自伤残。",
   "坐输忧恼便，安得形神全。",
   "吾有二道友，蔼蔼崔与钱。",
   "同飞青云路，独堕黄泥泉。",
   "岁暮物万变，故情何不迁？",
   "应为平生心，与我同一源。",
   "帝乡远于日，美人高在天。",
   "谁谓万里别，常若在目前。",
   "泥泉乐者鱼，云路游者鸾。",
   "勿言云泥异，同在逍遥间。",
   "因君问心地，书后偶成篇。",
   "慎勿说向人，人多笑此言。"
  ],
  "title": "荅崔侍郎钱舍人书问因继以诗"
 },
 {
  "id": 4642,
  "author": "白居易",
  "paragraphs": [
   "昨卧不夕食，今起乃朝饥。",
   "贫厨何所有，炊稻烹秋葵。",
   "红粒香复软，绿英滑且肥。",
   "饥来止于饱，饱后复何思。",
   "忆昔荣遇日，迨今穷退时。",
   "今亦不冻馁，昔亦无余资。",
   "口既不减食，身又不减衣。",
   "抚心私自问，何者是荣衰。",
   "勿学常人意，其间分是非。"
  ],
  "title": "烹葵"
 },
 {
  "id": 4643,
  "author": "白居易",
  "paragraphs": [
   "昼倦前斋热，晚爱小池清。",
   "映林余景没，近水微凉生。",
   "坐把蒲葵扇，闲吟三两声。"
  ],
  "title": "小池二首 一"
 },
 {
  "id": 4644,
  "author": "白居易",
  "paragraphs": [
   "有意不在大，湛湛方丈余。",
   "荷侧泻清露，萍开见游鱼。",
   "每一临此坐，忆归青溪居。"
  ],
  "title": "小池二首 二"
 },
 {
  "id": 4645,
  "author": "白居易",
  "paragraphs": [
   "我心忘世久，世亦不我干。",
   "遂成一无事，因得长掩关。",
   "掩关来几时，髣髴二三年。",
   "著书已盈帙，生子欲能言。",
   "始悟身向老，复悲世多艰。",
   "回顾趋时者，役役尘壤间。",
   "岁暮竟何得，不如且安闲。"
  ],
  "title": "闭关"
 },
 {
  "id": 4646,
  "author": "白居易",
  "paragraphs": [
   "有侄始六岁，字之为阿龟。",
   "有女生三年，其名曰罗儿。",
   "一始学笑语，一能诵歌诗。",
   "朝戏抱我足，夜眠枕我衣。",
   "汝生何其晚，我年行已衰。",
   "物情小可念，人意老多慈。",
   "酒美竟须坏，月圆终有亏。",
   "亦如恩爱缘，乃是忧恼资。",
   "举世同此累，吾安能去之。"
  ],
  "title": "弄龟罗"
 },
 {
  "id": 4647,
  "author": "白居易",
  "paragraphs": [
   "种树当前轩，树高柯叶繁。",
   "惜哉远山色，隐此蒙笼间。",
   "一朝持斧斤，手自截其端。",
   "万叶落头上，千峰来面前。",
   "忽似决云雾，豁达睹青天。",
   "又如所念人，久别一款颜。",
   "始有清风至，稍见飞鸟还。",
   "开怀东南望，目远心辽然。",
   "人各有偏好，物莫能两全。",
   "岂不爱柔条，不如见青山。"
  ],
  "title": "截树"
 },
 {
  "id": 4648,
  "author": "白居易",
  "paragraphs": [
   "江畔百尺楼，楼前千里道。",
   "凭高望平远，亦足舒怀抱。",
   "驿路使憧憧，关防兵草草。",
   "及兹多事日，尤觉闲人好。",
   "我年过不惑，休退诚非早。",
   "从此拂尘衣，归山未为老。"
  ],
  "title": "望江楼上作"
 },
 {
  "id": 4649,
  "author": "白居易",
  "paragraphs": [
   "手不任执殳，肩不能荷锄。",
   "量力揆所用，曾不敌一夫。",
   "幸因笔研功，得升仕进途。",
   "历官凡五六，禄俸及妻孥。",
   "左右有兼仆，出入有单车。",
   "自奉虽不厚，亦不至饥劬。",
   "若有人及此，傍观为何如。",
   "虽贤亦为幸，况我鄙且愚。",
   "伯夷古贤人，鲁山亦其徒。",
   "时哉无奈何，俱化为饿殍。",
   "念彼益自愧，不敢忘斯须。",
   "平生荣利心，破灭无遗余。",
   "犹恐尘妄起，题此于座隅。"
  ],
  "title": "题座隅"
 },
 {
  "id": 4650,
  "author": "白居易",
  "paragraphs": [
   "往子为御史，伊余忝拾遗。",
   "皆逢盛明代，俱登清近司。",
   "予系玉为佩，子曳绣为衣。",
   "从容香烟下，同侍白玉墀。",
   "朝见宠者辱，暮见安者危。",
   "纷纷无退者，相顾令人悲。",
   "宦情君早厌，世事我深知。",
   "常于荣显日，已约林泉期。",
   "况今各流落，身病齿发衰。",
   "不作卧云计，携手欲何之。",
   "待君女嫁后，及我官满时。",
   "稍无骨肉累，粗有渔樵资。",
   "岁晚青山路，白首期同归。"
  ],
  "title": "昔与微之在朝日同蓄休退之心迨今十年沦落老人追寻前约且结后期"
 },
 {
  "id": 4651,
  "author": "白居易",
  "paragraphs": [
   "临水一长啸，忽思十年初。",
   "三登甲乙第，一入承明庐。",
   "浮生多变化，外事有盈虚。",
   "今来伴江叟，沙头坐钓鱼。"
  ],
  "title": "垂钓"
 },
 {
  "id": 4652,
  "author": "白居易",
  "paragraphs": [
   "百鸟乳雏毕，秋燕独蹉跎。",
   "去社日已近，衔泥意如何。",
   "不悟时节晚，徒施工用多。",
   "人间事亦尔，不独燕营窠。"
  ],
  "title": "晚燕"
 },
 {
  "id": 4653,
  "author": "白居易",
  "paragraphs": [
   "清晨临江望，水禽正諠繁。",
   "凫雁与鸥鹭，游飏戏朝暾。",
   "适有鬻鸡者，挈之来远村。",
   "飞鸣彼何乐，窘束此何冤。",
   "喔喔十四雏，罩缚同一樊。",
   "足伤金距蹜，头抢花冠翻。",
   "经宿废饮啄，日高诣屠门。",
   "迟回未死间，饥渴欲相吞。",
   "常慕古人道，仁信及鱼豚。",
   "见兹生恻隐，赎放双林园。",
   "开笼解索时，鸡鸡听我言。",
   "与尔镪三百，小惠何足论。",
   "莫学衔环雀，崎岖谩报恩。"
  ],
  "title": "赎鸡"
 },
 {
  "id": 4654,
  "author": "白居易",
  "paragraphs": [
   "晚来天色好，独出江边步。",
   "忆与李舍人，曲江相近住。",
   "常云遇清景，必约同幽趣。",
   "若不访我来，还须觅君去。",
   "开眉笑相见，把手期何处。",
   "西寺老胡僧，南园乱松树。",
   "携持小酒榼，吟咏新诗句。",
   "同出复同归，从朝直至暮。",
   "风雨忽消散，江山眇回互。",
   "浔阳与涔阳，相望空云雾。",
   "心期自乖旷，时景还如故。",
   "今日郡斋中，秋光谁共度。"
  ],
  "title": "秋日怀杓直"
 },
 {
  "id": 4655,
  "author": "白居易",
  "paragraphs": [
   "食罢一觉睡，起来两瓯茶。",
   "举头看日影，已复西南斜。",
   "乐人惜日促，忧人厌年赊。",
   "无忧无乐者，长短任生涯。"
  ],
  "title": "食后"
 },
 {
  "id": 4656,
  "author": "白居易",
  "paragraphs": [
   "青松高百尺，绿蕙低数寸。",
   "同生大块间，长短各有分。",
   "长者不可退，短者不可进。",
   "若用此理推，穷通两无闷。"
  ],
  "title": "齐物二首 一"
 },
 {
  "id": 4657,
  "author": "白居易",
  "paragraphs": [
   "椿寿八千春，槿花不经宿。",
   "中间复何有，冉冉孤竹生。",
   "竹身三年老，竹色四时绿。",
   "虽谢椿有余，犹胜槿不足。"
  ],
  "title": "齐物二首 二"
 },
 {
  "id": 4658,
  "author": "白居易",
  "paragraphs": [
   "独到山下宿，静向月中行。",
   "何处水边碓，夜舂云母声。"
  ],
  "title": "山下宿"
 },
 {
  "id": 4659,
  "author": "白居易",
  "paragraphs": [
   "我昔三十六，写貌在丹青。",
   "我今四十六，衰悴卧江城。",
   "岂比十年老，曾与众苦幷。",
   "一照旧图画，无复昔仪形。",
   "形影默相顾，如弟对老兄。",
   "况使他人见，能不昧平生。",
   "羲和鞭日走，不为我少停。",
   "形骸属日月，老去何足惊。",
   "所恨凌烟阁，不得画功名。"
  ],
  "title": "题旧写真图"
 },
 {
  "id": 4660,
  "author": "白居易",
  "paragraphs": [
   "肺病不饮酒，眼昏不读书。",
   "端然无所作，身意闲有余。",
   "鸡栖篱落晚，雪映林木疏。",
   "幽独已云极，何必山中居。"
  ],
  "title": "闲居"
 },
 {
  "id": 4661,
  "author": "白居易",
  "paragraphs": [
   "今旦一尊酒，欢畅何怡怡。",
   "此乐从中来，他人安得知。",
   "兄弟唯二人，远别恒苦悲。",
   "今春自巴峡，万里平安归。",
   "复有双幼妹，笄年未结褵。",
   "昨日嫁娶毕，良人皆可依。",
   "忧念两消释，如刀断羁縻。",
   "身轻心无系，忽欲凌空飞。",
   "人生苟有累，食肉常如饥。",
   "我心既无苦，饮水亦可肥。",
   "行简劝尔酒，停杯听我辞。",
   "不叹乡国远，不嫌官禄微。",
   "但愿我与尔，终老不相离。"
  ],
  "title": "对酒示行简"
 },
 {
  "id": 4662,
  "author": "白居易",
  "paragraphs": [
   "冉牛与颜渊，卞和与马迁。",
   "或罹天六极，或被人刑残。",
   "顾我信为幸，百骸且完全。",
   "五十不为夭，吾今欠数年。",
   "知分心自足，委顺身常安。",
   "故虽穷退日，而无戚戚颜。",
   "昔有荣先生，从事于其间。",
   "今我不量力，举心欲攀援。",
   "穷通不由己，欢戚不由天。",
   "命即无奈何，心可使泰然。",
   "且务由己者，省躬谅非难。",
   "勿问由天者，天高难与言。"
  ],
  "title": "咏怀"
 },
 {
  "id": 4663,
  "author": "白居易",
  "paragraphs": [
   "人各有一癖，我癖在章句。",
   "万缘皆已消，此病独未去。",
   "每逢美风景，或对好亲故。",
   "高声咏一篇，恍若与神遇。",
   "自为江上客，半在山中住。",
   "有时新诗成，独上东岩路。",
   "身倚白石崖，手攀青桂树。",
   "狂吟惊林壑，猿鸟皆窥覰。",
   "恐为世所嗤，故就无人处。"
  ],
  "title": "山中独吟"
 },
 {
  "id": 4664,
  "author": "白居易",
  "paragraphs": [
   "何物壮不老，何时穷不通。",
   "如彼音与律，宛转旋为宫。",
   "我命独何薄，多悴而少丰。",
   "当壮已先衰，暂泰还长穷。",
   "我无奈命何，委顺以待终。",
   "命无奈我何，方寸如虚空。",
   "瞢然与化俱，混然与俗同。",
   "谁能坐自苦，龃龉于其中。"
  ],
  "title": "达理二首 一"
 },
 {
  "id": 4665,
  "author": "白居易",
  "paragraphs": [
   "舒姑化为泉，牛哀病作虎。",
   "或柳生肘间，或男变为女。",
   "鸟兽及水木，本不与民伍。",
   "胡然生变迁，不待死归土。",
   "百骸是己物，尚不能为主。",
   "况彼时命间，倚伏何足数。",
   "时来不可遏，命去焉能取。",
   "唯当养浩然，吾闻达人语。"
  ],
  "title": "达理二首 二"
 },
 {
  "id": 4666,
  "author": "白居易",
  "paragraphs": [
   "湖上秋泬寥，湖边晚萧瑟。",
   "登亭望湖水，水缩湖底出。",
   "清渟得早霜，明灭浮残日。",
   "流注随地势，洼坳无定质。",
   "泓澄白龙卧，宛转青蛇屈。",
   "破镜折剑头，光芒又非一。",
   "久为山水客，见尽幽奇物。",
   "及来湖亭望，此状难谈悉。",
   "乃知天地间，胜事殊未毕。"
  ],
  "title": "湖亭晚望残水"
 },
 {
  "id": 4667,
  "author": "白居易",
  "paragraphs": [
   "朝暖就南轩，暮寒归后屋。",
   "晚酒一两杯，夜棋三数局。",
   "寒灰埋暗火，晓焰凝残烛。",
   "不嫌贫冷人，时来同一宿。"
  ],
  "title": "郭虚舟相访"
 },
 {
  "id": 4668,
  "author": "白居易",
  "paragraphs": [
   "太原一男子，自顾庸且鄙。",
   "老逢不次恩，洗拔出泥滓。",
   "既居可言地，愿助朝廷理。",
   "伏合三上章，戆愚不称旨。",
   "圣人存大体，优贷容不死。",
   "凤诏停舍人，鱼书除刺史。",
   "冥怀齐宠辱，委顺随行止。",
   "我自得此心，于兹十年矣。",
   "余杭乃名郡，郡郭临江汜。",
   "已想海门山，潮声来入耳。",
   "昔予贞元末，羇旅曾游此。",
   "甚觉太守尊，亦谙鱼酒美。",
   "因生江海兴，每羡沧浪水。",
   "尚拟拂衣行，况今兼禄仕。",
   "青山峰峦接，白日烟尘起。",
   "东道既不通，改辕遂南指。",
   "自秦穷楚越，浩荡五千里。",
   "闻有贤主人，而多好山水。",
   "是行颇为惬，所历良可纪。",
   "策马度蓝溪，胜游从此始。"
  ],
  "title": "长庆二年七月自中书舍人出守杭州路次蓝溪作"
 },
 {
  "id": 4669,
  "author": "白居易",
  "paragraphs": [
   "朝从紫禁归，暮出青门去。",
   "勿言城东陌，便是江南路。",
   "扬鞭簇车马，挥手辞亲故。",
   "我生本无乡，心安是归处。"
  ],
  "title": "初出城留别"
 },
 {
  "id": 4670,
  "author": "白居易",
  "paragraphs": [
   "茅覆环堵亭，泉添方丈沼。",
   "红芳照水荷，白颈观鱼鸟。",
   "拳石苔苍翠，尺波烟杳渺。",
   "但问有意无，勿论池大小。",
   "门前车马路，奔走无昏晓。",
   "名利驱人心，贤愚同扰扰。",
   "善哉骆处士，安置身心了。",
   "何乃独多君，丘园居者少。"
  ],
  "title": "过骆山人野居小池"
 },
 {
  "id": 4671,
  "author": "白居易",
  "paragraphs": [
   "往谪浔阳去，夜憩辋溪曲。",
   "今为钱塘行，重经兹寺宿。",
   "尔来几何岁，溪草二八绿。",
   "不见旧房僧，苍然新树木。",
   "虚空走日月，世界迁陵谷。",
   "我生寄其间，孰能逃倚伏。",
   "随缘又南去，好住东廊竹。"
  ],
  "title": "宿清源寺"
 },
 {
  "id": 4672,
  "author": "白居易",
  "paragraphs": [
   "昨夜凤池头，今夜蓝溪口。",
   "明月本无心，行人自回首。",
   "新秋松影下，半夜钟声后。",
   "清影不宜昏，聊将茶代酒。"
  ],
  "title": "宿蓝溪对月"
 },
 {
  "id": 4673,
  "author": "白居易",
  "paragraphs": [
   "长途发已久，前馆行未至。",
   "体倦目已昏，瞌然遂成睡。",
   "右袂尚垂鞭，左手暂委辔。",
   "忽觉问仆夫，才行百步地。",
   "形神分处所，迟速相乖异。",
   "马上几多时，梦中无限事。",
   "诚哉达人语，百龄同一寐。"
  ],
  "title": "自秦望赴五松驿马上偶睡睡觉成吟"
 },
 {
  "id": 4674,
  "author": "白居易",
  "paragraphs": [
   "萧萧谁家村，秋棃叶半坼。",
   "漠漠谁家园，秋韭花初白。",
   "路逢故里物，使我嗟行役。",
   "不归渭北村，又作江南客。",
   "去乡徒自苦，济世终无益。",
   "自问波上萍，何如涧中石。"
  ],
  "title": "邓州路中作"
 },
 {
  "id": 4675,
  "author": "白居易",
  "paragraphs": [
   "拄上山之下，骑下山之下。",
   "江州去日朱藤杖，忠州归日紫骢马。",
   "天生二物济我穷，我生合是栖栖者。"
  ],
  "title": "朱藤杖紫骢吟"
 },
 {
  "id": 4676,
  "author": "白居易",
  "paragraphs": [
   "阶前下马时，梁上题诗处。",
   "惨淡病使君，萧疏老松树。",
   "自嗟还自哂，又向杭州去。"
  ],
  "title": "桐树馆重题"
 },
 {
  "id": 4677,
  "author": "白居易",
  "paragraphs": [
   "我爱此山头，及此三登历。",
   "紫霞旧精舍，寥落空泉石。",
   "朝市日喧隘，云林长悄寂。",
   "犹存住寺僧，肯有归山客。"
  ],
  "title": "过紫霞兰若"
 },
 {
  "id": 4678,
  "author": "白居易",
  "paragraphs": [
   "昔君乌纱帽，赠我白头翁。",
   "帽今在顶上，君已归泉中。",
   "物故犹堪用，人亡不可逢。",
   "岐山今夜月，坟树正秋风。"
  ],
  "title": "感旧纱帽"
 },
 {
  "id": 4679,
  "author": "白居易",
  "paragraphs": [
   "不忆西省松，不忆南宫菊。",
   "惟忆新昌堂，萧萧北窗竹。",
   "窗间枕簟在，来后何人宿。"
  ],
  "title": "思竹窗"
 },
 {
  "id": 4680,
  "author": "白居易",
  "paragraphs": [
   "处世非不遇，荣身颇有余。",
   "勋为上柱国，爵乃朝大夫。",
   "自问有何才，两入承明庐。",
   "又问有何政，再驾朱轮车。",
   "矧予东山人，自惟朴且疏。",
   "弹琴复有酒，且慕嵇阮徒。",
   "暗被乡里荐，误上贤能书。",
   "一列朝士籍，遂为世网拘。",
   "高有罾缴忧，下有陷阱虞。",
   "每觉宇宙窄，未尝心体舒。",
   "蹉跎二十年，颔下生白须。",
   "何言左迁去，尚获专城居。",
   "杭州五千里，往若投渊鱼。",
   "虽未脱簪组，且来泛江湖。",
   "吴中多诗人，亦不少酒酤。",
   "高声咏篇什，大笑飞杯盂。",
   "五十未全老，尚可且欢娱。",
   "用兹送日月，君以为何如。",
   "秋风起江上，白日落路隅。",
   "回首语五马，去矣勿踟蹰。"
  ],
  "title": "马上作"
 },
 {
  "id": 4681,
  "author": "白居易",
  "paragraphs": [
   "秋花紫蒙蒙，秋蝶黄茸茸。",
   "花低蝶新小，飞戏丛西东。",
   "日暮凉风来，纷纷花落丛。",
   "夜深白露冷，蝶已死丛中。",
   "朝生夕俱死，气类各相从。",
   "不见千年鹤，多栖百丈松。"
  ],
  "title": "秋蝶"
 },
 {
  "id": 4682,
  "author": "白居易",
  "paragraphs": [
   "高高此山顶，四望唯烟云。",
   "下有一条路，通达楚与秦。",
   "或名诱其心，或利牵其身。",
   "乘者及负者，来去何云云。",
   "我亦斯人徒，未能出嚣尘。",
   "七年三往复，何得笑他人。"
  ],
  "title": "登商山最高顶"
 },
 {
  "id": 4683,
  "author": "白居易",
  "paragraphs": [
   "道傍老枯树，枯来非一朝。",
   "皮黄外尚活，心黑中先焦。",
   "有似多忧者，非因外火烧。"
  ],
  "title": "枯桑"
 },
 {
  "id": 4684,
  "author": "白居易",
  "paragraphs": [
   "筋力未全衰，仆马不至弱。",
   "又多山水趣，心赏非寂莫。",
   "扪萝上烟岭，蹋石穿云壑。",
   "谷鸟晚仍啼，洞花秋不落。",
   "提笼复携榼，遇胜时停泊。",
   "泉憩茶数瓯，岚行酒一酌。",
   "独吟还独啸，此兴殊未恶。",
   "假使在城时，终年有何乐。"
  ],
  "title": "山路偶兴"
 },
 {
  "id": 4685,
  "author": "白居易",
  "paragraphs": [
   "五步一啄草，十步一饮水。",
   "适性遂其生，时哉山梁雉。",
   "梁上无罾缴，梁下无鹰鹯。",
   "雌雄与群雏，皆得终天年。",
   "嗟嗟笼下鸡，及彼池中雁。",
   "既有稻粱恩，必有牺牲患。"
  ],
  "title": "山雉"
 },
 {
  "id": 4686,
  "author": "白居易",
  "paragraphs": [
   "秋水淅红粒，朝烟烹白鳞。",
   "一食饱至夜，一卧安达晨。",
   "晨无朝谒劳，夜无直宿勤。",
   "不知两掖客，何似扁舟人。",
   "尚想到郡日，且称守土臣。",
   "犹须副忧寄，恤隐安疲民。",
   "期年庶报政，三年当退身。",
   "终使沧浪水，濯吾缨上尘。"
  ],
  "title": "初下汉江舟中作寄两省给舍"
 },
 {
  "id": 4687,
  "author": "白居易",
  "paragraphs": [
   "江从西南来，浩浩无旦夕。",
   "长波逐若泻，连山凿如劈。",
   "千年不壅溃，万姓无垫溺。",
   "不尔民为鱼，大哉禹之绩。",
   "导岷既艰远，距海无咫尺。",
   "胡为不讫功，余水斯委积。",
   "洞庭与青草，大小两相敌。",
   "混合万丈深，淼茫千里白。",
   "每岁秋夏时，浩大吞七泽。",
   "水族窟穴多，农人土地窄。",
   "我今尚嗟叹，禹岂不爱惜。",
   "邈未究其由，想古观遗迹。",
   "疑此苗人顽，恃险不终役。",
   "帝亦无奈何，留患与今昔。",
   "水流天地内，如身有血脉。",
   "滞则为疽疣，治之在针石。",
   "安得禹复生，为唐水官伯。",
   "手提倚天剑，重来亲指画。",
   "疏河似翦纸，决壅同裂帛。",
   "渗作膏腴田，蹋平鱼鳖宅。",
   "龙宫变闾里，水府生禾麦。",
   "坐添百万户，书我司徒籍。"
  ],
  "title": "自蜀江至洞庭湖口有感而作"
 },
 {
  "id": 4688,
  "author": "白居易",
  "paragraphs": [
   "鳏惸心所念，简牍手自操。",
   "何言符竹贵，未免州县劳。",
   "赖是余杭郡，台榭绕官曹。",
   "凌晨亲政事，向晚恣游遨。",
   "山冷微有雪，波平未生涛。",
   "水心如镜面，千里无纤毫。",
   "直下江最阔，近东楼更高。",
   "烦襟与滞念，一望皆遁逃。"
  ],
  "title": "初领郡政衙退登东楼作"
 },
 {
  "id": 4689,
  "author": "白居易",
  "paragraphs": [
   "索索风戒寒，沈沈日藏耀。",
   "劝君饮浊醪，听我吟清调。",
   "芳节变穷阴，朝光成夕照。",
   "与君生此世，不合长年少。",
   "今晨从此过，明日安能料。",
   "若不结跏禅，即须开口笑。"
  ],
  "title": "清调吟"
 },
 {
  "id": 4690,
  "author": "白居易",
  "paragraphs": [
   "明月照君席，白露沾我衣。",
   "劝君酒杯满，听我狂歌词。",
   "五十已后衰，二十已前痴。",
   "昼夜又分半，其间几何时。",
   "生前不欢乐，死后有余赀。",
   "焉用黄墟下，珠衾玉匣为。"
  ],
  "title": "狂歌词"
 },
 {
  "id": 4691,
  "author": "白居易",
  "paragraphs": [
   "平旦起视事，亭午卧掩关。",
   "除亲簿领外，多在琴书前。",
   "况有虚白亭，坐见海门山。",
   "潮来一凭槛，宾至一开筵。",
   "终朝对云水，有时听管弦。",
   "持此聊过日，非忙亦非闲。",
   "山林太寂莫，朝阙空喧烦。",
   "唯兹郡合内，嚣静得中间。"
  ],
  "title": "郡亭"
 },
 {
  "id": 4692,
  "author": "白居易",
  "paragraphs": [
   "昔为凤合郎，今为二千石。",
   "自觉不如今，人言不如昔。",
   "昔虽居近密，终日多忧惕。",
   "有诗不敢吟，有酒不敢吃。",
   "今虽在疏远，竟岁无牵役。",
   "饱食坐终朝，长歌醉通夕。",
   "人生百年内，疾速如过隙。",
   "先务身安闲，次要心欢适。",
   "事有得而失，物有损而益。",
   "所以见道人，观心不观迹。"
  ],
  "title": "咏怀"
 },
 {
  "id": 4693,
  "author": "白居易",
  "paragraphs": [
   "立春后五日，春态纷婀娜。",
   "白日斜渐长，碧云低欲堕。",
   "残冰坼玉片，新萼排红颗。",
   "遇物尽欣欣，爱春非独我。",
   "迎芳后园立，就暖前檐作。",
   "还有惆怅心，欲别红炉火。"
  ],
  "title": "立春后五日"
 },
 {
  "id": 4694,
  "author": "白居易",
  "paragraphs": [
   "漫漫潮初平，熙熙春日至。",
   "空阔远江山，晴明好天气。",
   "外有适意物，中无系心事。",
   "数篇对竹吟，一杯望云醉。",
   "行携杖扶力，卧读书取睡。",
   "久养病形骸，深谙闲气味。",
   "遥思九城陌，扰扰趋名利。",
   "今朝是双日，朝谒多轩骑。",
   "宠者防悔尤，权者怀忧畏。",
   "为报高车盖，恐非真富贵。"
  ],
  "title": "郡中即事"
 },
 {
  "id": 4695,
  "author": "白居易",
  "paragraphs": [
   "新年多暇日，晏起褰帘坐。",
   "睡足心更慵，日高头未裹。",
   "徐倾下药酒，稍𦶟煎茶火。",
   "谁伴寂寥身，无弦琴在左。",
   "遥思毘陵馆，春深物袅娜。",
   "波拂黄柳梢，风摇白梅朵。",
   "衙门排晓戟，铃阁开朝锁。",
   "太守水西来，朱衣垂素舸。",
   "良辰不易得，佳会无由果。",
   "五马正相望，双鱼忽前堕。",
   "鱼中获瑰宝，持玩何磊砢。",
   "一百六十言，字字灵珠颗。",
   "上申心款曲，下叙时𫐘轲。",
   "才富不如君，道孤还似我。",
   "敢辞官远慢，且贵身安妥。",
   "勿复问荣枯，冥心无不可。"
  ],
  "title": "郡斋暇日辱常州陈郎中使君早春晚坐水西馆书事诗十六韵见寄亦以十六韵酬之"
 },
 {
  "id": 4696,
  "author": "白居易",
  "paragraphs": [
   "高树换新叶，阴阴覆地隅。",
   "何言太守宅，有似幽人居。",
   "太守卧其下，闲慵两有余。",
   "起尝一瓯茗，行读一卷书。",
   "早梅结青实，残樱落红珠。",
   "穉女弄庭果，嬉戏牵人裾。",
   "是日晚弥静，巢禽下相呼。",
   "啧啧护儿鹊，哑哑母子乌。",
   "岂唯云鸟尔，吾亦引吾雏。"
  ],
  "title": "官舍"
 },
 {
  "id": 4697,
  "author": "白居易",
  "paragraphs": [
   "吾雏字阿罗，阿罗才七龄。",
   "嗟吾不才子，怜尔无弟兄。",
   "抚养虽骄𫘤，性识颇聪明。",
   "学母画眉样，效吾咏诗声。",
   "我齿今欲堕，汝齿昨始生。",
   "我头发尽落，汝顶髻初成。",
   "老幼不相待，父衰汝孩婴。",
   "缅想古人心，慈爱亦不轻。",
   "蔡邕念文姬，于公叹缇萦。",
   "敢求得汝力，但未忘父情。"
  ],
  "title": "吾雏"
 },
 {
  "id": 4698,
  "author": "白居易",
  "paragraphs": [
   "雁齿小红桥，垂檐低白屋。",
   "桥前何所有，苒苒新生竹。",
   "皮开坼褐锦，节露抽青玉。",
   "筠翠如可餐，粉霜不忍触。",
   "闲吟声未已，幽玩心难足。",
   "管领好风烟，轻欺凡草木。",
   "谁能有月夜，伴我林中宿。",
   "为君倾一杯，狂歌竹枝曲。"
  ],
  "title": "题小桥前新竹招客"
 },
 {
  "id": 4699,
  "author": "白居易",
  "paragraphs": [
   "不见诗酒客，卧来半月余。",
   "合和新药草，寻检旧方书。",
   "晚霁烟景度，早凉窗户虚。",
   "雪生衰鬓久，秋入病心初。",
   "卧簟蕲竹冷，风襟邛葛疏。",
   "夜来身校健，小饮复何如。"
  ],
  "title": "病中逢秋招客夜酌"
 },
 {
  "id": 4700,
  "author": "白居易",
  "paragraphs": [
   "食饱拂枕卧，睡足起闲吟。",
   "浅酌一杯酒，缓弹数弄琴。",
   "既可畅情性，亦足傲光阴。",
   "谁知利名尽，无复长安心。"
  ],
  "title": "食饱"
 },
 {
  "id": 4701,
  "author": "白居易",
  "paragraphs": [
   "严郎置兹楼，立名曰清辉。",
   "未及署花榜，遽征还粉闱。",
   "去来三四年，尘土登者稀。",
   "今春新太守，洒埽施帘帏。",
   "院柳烟婀娜，檐花雪霏微。",
   "看山倚前户，待月阐东扉。",
   "碧窗戛瑶瑟，朱阑飘舞衣。",
   "烧香卷幕坐，风燕双双飞。",
   "君作不得住，我来幸因依。",
   "始知天地间，灵境有所归。"
  ],
  "title": "严十八郎中在郡日改制东南楼因名清辉未立标榜征归郎署予既到郡性爱楼居宴游其间颇有幽致聊成十韵兼戏寄严"
 },
 {
  "id": 4702,
  "author": "白居易",
  "paragraphs": [
   "含桃实已落，红薇花尚熏。",
   "冉冉三月尽，晚莺城上闻。",
   "独持一杯酒，南亭送残春。",
   "半酣忽长歌，歌中何所云。",
   "云我五十余，未是苦老人。",
   "刺史二千石，亦不为贱贫。",
   "天下三品官，多老于我身。",
   "同年登第者，零落无一分。",
   "亲故半为鬼，僮仆多见孙。",
   "念此聊自解，逢酒且欢欣。"
  ],
  "title": "南亭对酒送春"
 },
 {
  "id": 4703,
  "author": "白居易",
  "paragraphs": [
   "霭霭四月初，新树叶成阴。",
   "动摇风景丽，盖覆庭院深。",
   "下有无事人，竟日此幽寻。",
   "岂惟玩时物，亦可开烦襟。",
   "时与道人语，或听诗客吟。",
   "度春足芳色，入夜多鸣禽。",
   "偶得幽闲境，遂忘尘俗心。",
   "始知真隐者，不必在山林。"
  ],
  "title": "玩新庭树因咏所怀"
 },
 {
  "id": 4704,
  "author": "白居易",
  "paragraphs": [
   "除官去未间，半月恣游讨。",
   "朝寻霞外寺，暮宿波上岛。",
   "新树少于松，平湖半连草。",
   "跻攀有次第，赏玩无昏早。",
   "有时骑马醉，兀兀冥天造。",
   "穷通与生死，其奈吾怀抱。",
   "江山信为美，齿发行将老。",
   "在郡诚未厌，归乡去亦好。"
  ],
  "title": "除官去未间"
 },
 {
  "id": 4705,
  "author": "白居易",
  "paragraphs": [
   "三年为刺史，无政在人口。",
   "唯向城郡中，题诗十余首。",
   "惭非甘棠咏，岂有思人不。"
  ],
  "title": "三年为刺史二首 一"
 },
 {
  "id": 4706,
  "author": "白居易",
  "paragraphs": [
   "三年为刺史，饮冰复食檗。",
   "唯向天竺山，取得两片石。",
   "此抵有千金，无乃伤清白。"
  ],
  "title": "三年为刺史二首 二"
 },
 {
  "id": 4707,
  "author": "白居易",
  "paragraphs": [
   "使君竟不住，萱桂徒栽种。",
   "桂有留人名，萱无忘忧用。",
   "不如江畔月，步步来相送。"
  ],
  "title": "别萱桂"
 },
 {
  "id": 4708,
  "author": "白居易",
  "paragraphs": [
   "为郡已多暇，犹少勤吏职。",
   "罢郡更安闲，无所劳心力。",
   "舟行明月下，夜泊清淮北。",
   "岂止吾一身，举家同燕息。",
   "三年请禄俸，颇有余衣食。",
   "乃至僮仆间，皆无冻馁色。",
   "行行弄云水，步步近乡国。",
   "妻子在我前，琴书在我侧。",
   "此外吾不知，于焉心自得。"
  ],
  "title": "自余杭归宿淮口作"
 },
 {
  "id": 4709,
  "author": "白居易",
  "paragraphs": [
   "日暮舟悄悄，烟生水沈沈。",
   "何以延宿客，夜酒与秋琴。",
   "来客道门子，来自嵩高岑。",
   "轩轩举云貌，豁豁开清襟。",
   "得意言语断，入玄滋味深。",
   "默然相顾哂，心适而忘心。"
  ],
  "title": "舟中李山人访宿"
 },
 {
  "id": 4710,
  "author": "白居易",
  "paragraphs": [
   "三年典郡归，所得非金帛。",
   "天竺石两片，华亭鹤一只。",
   "饮啄供稻粱，包裹用茵席。",
   "诚知是劳费，其奈心爱惜。",
   "远从余杭郭，同到洛阳陌。",
   "下担拂云根，开笼展霜翮。",
   "贞姿不可杂，高性宜其适。",
   "遂就无尘坊，仍求有水宅。",
   "东南得幽境，树老寒泉碧。",
   "池畔多竹阴，门前少人迹。",
   "未请中庶禄，且脱双骖易。",
   "岂独为身谋，安吾鹤与石。"
  ],
  "title": "洛下卜居"
 },
 {
  "id": 4711,
  "author": "白居易",
  "paragraphs": [
   "五年职翰林，四年莅浔阳。",
   "一年巴郡守，半年南宫郎。",
   "二年直纶合，三年刺史堂。",
   "凡此十五载，有诗千余章。",
   "境兴周万象，土风备四方。",
   "独无洛中作，能不心悢悢。",
   "今为青宫长，始来游此乡。",
   "裴回伊涧上，睥睨嵩少傍。",
   "遇物辄一咏，一咏倾一觞。",
   "笔下成释憾，卷中同补亡。",
   "往往顾自哂，眼昏须鬓苍。",
   "不知老将至，犹自放诗狂。"
  ],
  "title": "洛中偶作"
 },
 {
  "id": 4712,
  "author": "白居易",
  "paragraphs": [
   "籍甚二十年，今日方款颜。",
   "相送嵩洛下，论心杯酒间。",
   "河亚懒出入，府寮多闭关。",
   "苍发彼此老，白日寻常闲。",
   "朝从携手出，暮思联骑还。",
   "何当挈一榼，同宿龙门山。"
  ],
  "title": "赠苏少府"
 },
 {
  "id": 4713,
  "author": "白居易",
  "paragraphs": [
   "移家入新宅，罢郡有余赀。",
   "既可避燥湿，复免忧寒饥。",
   "疾平未还假，官闲得分司。",
   "幸有俸禄在，而无职役羁。",
   "清旦盥漱毕，开轩卷帘帏。",
   "家人及鸡犬，随我亦熙熙。",
   "取兴或寄酒，放情不过诗。",
   "何必苦修道，此即是无为。",
   "外累信已遣，中怀时有思。",
   "有思一何远，默坐低双眉。",
   "十载囚窜客，万里征戍儿。",
   "春朝鏁笼鸟，冬夜支床龟。",
   "驿马走四蹄，痛酸无歇期。",
   "硙牛封两目，昏闭何人知。",
   "谁能脱放去，四散任所之。",
   "各得适其性，如吾今日时。"
  ],
  "title": "移家入新宅"
 },
 {
  "id": 4714,
  "author": "白居易",
  "paragraphs": [
   "置琴曲几上，慵坐但含情。",
   "何烦故挥弄，风弦自有声。"
  ],
  "title": "琴"
 },
 {
  "id": 4715,
  "author": "白居易",
  "paragraphs": [
   "人各有所好，物固无常宜。",
   "谁谓尔能舞，不如闲立时。"
  ],
  "title": "鹤"
 },
 {
  "id": 4716,
  "author": "白居易",
  "paragraphs": [
   "夜镜隐白发，朝酒发红颜。",
   "可怜假年少，自笑须臾间。",
   "朱砂贱如土，不解烧为丹。",
   "玄鬓化为雪，未闻休得官。",
   "咄哉个丈夫，心性何堕顽。",
   "但遇诗与酒，便忘寝与餐。",
   "高声发一吟，似得诗中仙。",
   "引满饮一盏，尽忘身外缘。",
   "昔有醉先生，席地而幕天。",
   "于今居处在，许我当中眠。",
   "眠罢又一酌，酌罢又一篇。",
   "回面顾妻子，生计方落然。",
   "诚知此事非，又过知非年。",
   "岂不欲自改，改即心不安。",
   "且向安处去，其余皆老闲。"
  ],
  "title": "自咏"
 },
 {
  "id": 4717,
  "author": "白居易",
  "paragraphs": [
   "扶杖起病初，策马力未任。",
   "既懒出门去，亦无客来寻。",
   "以此遂成闲，闲步绕园林。",
   "天晓烟景澹，树寒鸟雀深。",
   "一酌池上酒，数声竹间吟。",
   "寄言东曹长，当知幽独心。"
  ],
  "title": "林下闲步寄皇甫庶子"
 },
 {
  "id": 4718,
  "author": "白居易",
  "paragraphs": [
   "鸟鸣庭树上，日照屋檐时。",
   "老去慵转极，寒来起尤迟。",
   "厚薄被适性，高低枕得宜。",
   "神安体稳暖，此味何人知。",
   "睡足仰头坐，兀然无所思。",
   "如未凿七窍，若都遗四肢。",
   "缅想长安客，早朝霜满衣。",
   "彼此各自适，不知谁是非。"
  ],
  "title": "晏起"
 },
 {
  "id": 4719,
  "author": "白居易",
  "paragraphs": [
   "结构池西廊，疏理池东树。",
   "此意人不知，欲为待月处。"
  ],
  "title": "池畔二首 一"
 },
 {
  "id": 4720,
  "author": "白居易",
  "paragraphs": [
   "持刀𠜴密竹，竹少风来多。",
   "此意人不会，欲令池有波。"
  ],
  "title": "池畔二首 二"
 },
 {
  "id": 4721,
  "author": "白居易",
  "paragraphs": [
   "江州司马日，忠州刺史时。",
   "栽松满后院，种柳荫前墀。",
   "彼皆非吾土，栽种尚忘疲。",
   "况兹是我宅，葺艺固其宜。",
   "平旦领仆使，乘春亲指挥。",
   "移花夹暖室，徙竹覆寒池。",
   "池水变绿色，池芳动清辉。",
   "寻芳弄水坐，尽日心熙熙。",
   "一物苟可适，万缘都若遗。",
   "设如宅门外，有事吾不知。"
  ],
  "title": "春葺新居"
 },
 {
  "id": 4722,
  "author": "白居易",
  "paragraphs": [
   "捧籯献千金，彼金何足道。",
   "临觞赠一言，此言真可宝。",
   "流光我已晚，适意君不早。",
   "况君春风面，柔促如芳草。",
   "二十方长成，三十向衰老。",
   "镜中桃李色，不得十年好。",
   "胡为坐脉脉，不肯倾怀抱。"
  ],
  "title": "赠言"
 },
 {
  "id": 4723,
  "author": "白居易",
  "paragraphs": [
   "白苹湘渚曲，绿筿剡溪口。",
   "各在天一涯，信美非吾有。",
   "何如此庭内，水竹交左右。",
   "霜竹百千竿，烟波六七亩。",
   "泓澄动阶砌，澹泞映户牖。",
   "蛇皮细有纹，镜面清无垢。",
   "主人过桥来，双童扶一叟。",
   "恐污清泠波，尘缨先抖擞。",
   "波上一叶舟，舟中一尊酒。",
   "酒开舟不系，去去随所偶。",
   "或绕蒲浦前，或泊桃岛后。",
   "未拨落杯花，低冲拂面柳。",
   "半酣迷所在，倚榜兀回首。",
   "不知此何处，复是人寰否。",
   "谁知始疏凿，几主相传受。",
   "杨家去云远，田氏将非久。",
   "天与爱水人，终焉落吾手。"
  ],
  "title": "泛春池"
 },
 {
  "id": 4724,
  "author": "白居易",
  "paragraphs": [
   "前年题名处，今日看花来。",
   "一作芸香吏，三见牡丹开。",
   "岂独花堪惜，方知老暗催。",
   "何况寻花伴，东都去未回。",
   "讵知红芳侧，春尽思悠哉。"
  ],
  "title": "西明寺牡丹花时忆元九"
 },
 {
  "id": 4725,
  "author": "白居易",
  "paragraphs": [
   "颜子昔短命，仲尼惜其贤。",
   "杨生亦好学，不幸复徒然。",
   "谁识天地意，独与龟鹤年。"
  ],
  "title": "伤杨弘贞"
 },
 {
  "id": 4726,
  "author": "白居易",
  "paragraphs": [
   "夏闰秋候早，七月风骚骚。",
   "渭川烟景晚，骊山宫殿高。",
   "丹殿子司谏，赤县我徒劳。",
   "相去半日程，不得同游遨。",
   "到官来十日，览镜生二毛。",
   "可怜趋走吏，尘土满青袍。",
   "邮传拥两驿，簿书堆六曹。",
   "为问纲纪掾，何必使铅刀。"
  ],
  "title": "权摄昭应早秋书事寄元拾遗兼呈李司录"
 },
 {
  "id": 4727,
  "author": "白居易",
  "paragraphs": [
   "佐邑意不适，闭门秋草生。",
   "何以娱野性，种竹百余茎。",
   "见此溪上色，忆得山中情。",
   "有时公事暇，尽日绕阑行。",
   "勿言根未固，勿言阴未成。",
   "已觉庭宇内，稍稍有余清。",
   "最爱近窗卧，秋风枝有声。"
  ],
  "title": "新栽竹"
 },
 {
  "id": 4728,
  "author": "白居易",
  "paragraphs": [
   "惨惨八月暮，连连三日霖。",
   "邑居尚愁寂，况乃在山林。",
   "林下有志士，苦学惜光阴。",
   "岁晚千万虑，幷入方寸心。",
   "岩鸟共旅宿，草虫伴愁吟。",
   "秋天床席冷，夜雨灯火深。",
   "怜君寂莫意，携酒一相寻。"
  ],
  "title": "秋霖中过尹纵之仙游山居"
 },
 {
  "id": 4729,
  "author": "白居易",
  "paragraphs": [
   "分散骨肉恋，趋驰名利牵。",
   "一奔尘埃马，一泛风波船。",
   "忽忆分手时，悯默秋风前。",
   "别来朝复夕，积日成七年。",
   "花落城中池，春深江上天。",
   "登楼东南望，鸟灭烟苍然。",
   "相去复几许，道里近三千。",
   "平地犹难见，况乃隔山川。"
  ],
  "title": "寄江南兄弟"
 },
 {
  "id": 4730,
  "author": "白居易",
  "paragraphs": [
   "秋波红蓼水，夕照青芜岸。",
   "独信马蹄行，曲江池四畔。",
   "早凉晴后至，残暑暝来散。",
   "方喜炎燠销，复嗟时节换。",
   "我年三十六，冉冉昏复旦。",
   "人寿七十稀，七十新过半。",
   "且当对酒笑，勿起临风叹。"
  ],
  "title": "曲江早秋"
 },
 {
  "id": 4731,
  "author": "白居易",
  "paragraphs": [
   "忆昨为吏日，折腰多苦辛。",
   "归来不自适，无计慰心神。",
   "手栽两树松，聊以当嘉宾。",
   "乘春日一溉，生意渐欣欣。",
   "清韵度秋在，绿茸随日新。",
   "始怜涧底色，不忆城中春。",
   "有时昼掩关，双影对一身。",
   "尽日不寂莫，意中如三人。",
   "忽奉宣室诏，征为文苑臣。",
   "闲来一惆怅，恰似别交亲。",
   "早知烟翠前，攀玩不逡巡。",
   "悔从白云里，移尔落嚣尘。"
  ],
  "title": "寄题盩厔厅前双松"
 },
 {
  "id": 4732,
  "author": "白居易",
  "paragraphs": [
   "何处感时节，新蝉禁中闻。",
   "宫槐有秋意，风夕花纷纷。",
   "寄迹鸳鹭行，归心鸥鹤群。",
   "唯有王居士，知予忆白云。",
   "何日仙游寺，潭前秋见君。"
  ],
  "title": "翰林院中感秋怀王质夫"
 },
 {
  "id": 4733,
  "author": "白居易",
  "paragraphs": [
   "海水明月出，禁中清夜长。",
   "东南楼殿白，稍稍上宫墙。",
   "净落金塘水，明浮玉砌霜。",
   "不比人间见，尘土污清光。"
  ],
  "title": "禁中月"
 },
 {
  "id": 4734,
  "author": "白居易",
  "paragraphs": [
   "一束苍苍色，知从涧底来。",
   "𣃁掘经几日，枝叶满尘埃。",
   "不买非他意，城中无地栽。"
  ],
  "title": "赠卖松者"
 },
 {
  "id": 4735,
  "author": "白居易",
  "paragraphs": [
   "白发生一茎，朝来明镜里。",
   "勿言一茎少，满头从此始。",
   "青山方远别，黄绶初从仕。",
   "未料容鬓间，蹉跎忽如此。"
  ],
  "title": "初见白发"
 },
 {
  "id": 4736,
  "author": "白居易",
  "paragraphs": [
   "零落桐叶雨，萧条槿花风。",
   "悠悠早秋意，生此幽闲中。",
   "况与故人别，中怀正无悰。",
   "勿云不相送，心到青门东。",
   "相知岂在多，但问同不同。",
   "同心一人去，坐觉长安空。"
  ],
  "title": "别元九后咏所怀"
 },
 {
  "id": 4737,
  "author": "白居易",
  "paragraphs": [
   "风翻朱里幕，雨冷通中枕。",
   "耿耿背斜灯，秋床一人寝。"
  ],
  "title": "禁中秋宿"
 },
 {
  "id": 4738,
  "author": "白居易",
  "paragraphs": [
   "离离暑云散，袅袅凉风起。",
   "池上秋又来，荷花半成子。",
   "朱颜易销歇，白日无穷已。",
   "人寿不如山，年光忽于水。",
   "青芜与红蓼，岁岁秋相似。",
   "去岁此悲秋，今秋复来此。"
  ],
  "title": "早秋曲江感怀"
 },
 {
  "id": 4739,
  "author": "白居易",
  "paragraphs": [
   "身为近密拘，心为名检缚。",
   "月夜与花时，少逢杯酒乐。",
   "唯有元夫子，闲来同一酌。",
   "把手或酣歌，展眉时笑谑。",
   "今春除御史，前月之东洛。",
   "别来未开颜，尘埃满尊杓。",
   "蕙风晚香尽，槐雨余花落。",
   "秋意一萧条，离容两寂莫。",
   "况随白日老，共负青山约。",
   "谁识相念心，鞲鹰与笼鹤。"
  ],
  "title": "寄元九"
 },
 {
  "id": 4740,
  "author": "白居易",
  "paragraphs": [
   "棃花结成实，燕卵化为雏。",
   "时物又若此，道情复何如。",
   "但觉日月促，不嗟年岁徂。",
   "浮生都是梦，老小亦何殊。",
   "唯与故人别，江陵初谪居。",
   "时时一相见，此意未全除。"
  ],
  "title": "暮春寄元九"
 },
 {
  "id": 4741,
  "author": "白居易",
  "paragraphs": [
   "夜沐早梳头，窗明秋镜晓。",
   "飒然握中发，一沐知一少。",
   "年事渐蹉跎，世缘方缴绕。",
   "不学空门法，老病何由了。",
   "未得无生心，白头亦为夭。"
  ],
  "title": "早梳头"
 },
 {
  "id": 4742,
  "author": "白居易",
  "paragraphs": [
   "山川函谷路，尘土游子颜。",
   "萧条去国意，秋风生故关。"
  ],
  "title": "出关路"
 },
 {
  "id": 4743,
  "author": "白居易",
  "paragraphs": [
   "悄悄初别夜，去住两盘桓。",
   "行子孤灯店，居人明月轩。",
   "平生共贫苦，未必日成欢。",
   "及此暂为别，怀抱已忧烦。",
   "况是庭叶尽，复思山路寒。",
   "如何为不念，马瘦衣裳单。"
  ],
  "title": "别舍弟后月夜"
 },
 {
  "id": 4744,
  "author": "白居易",
  "paragraphs": [
   "尘土长路晚，风烟废宫秋。",
   "相逢立马语，尽日此桥头。",
   "知君不得意，郁郁来西游。",
   "惆怅新丰店，何人识马周。"
  ],
  "title": "新丰路逢故人"
 },
 {
  "id": 4745,
  "author": "白居易",
  "paragraphs": [
   "行年欲四十，有女曰金銮。",
   "生来始周岁，学坐未能言。",
   "惭非达者怀，未免俗情怜。",
   "从此累身外，徒云慰目前。",
   "若无夭折患，则有婚嫁牵。",
   "使我归山计，应迟十五年。"
  ],
  "title": "金銮子晬日"
 },
 {
  "id": 4746,
  "author": "白居易",
  "paragraphs": [
   "尘埃经小雨，地高倚长坡。",
   "日西寺门外，景气含清和。",
   "闲有老僧立，静无凡客过。",
   "残莺意思尽，新叶阴凉多。",
   "春去来几日，夏云忽嵯峨。",
   "朝朝感时节，年鬓暗蹉跎。",
   "胡为恋朝市，不去归烟萝。",
   "青山寸步地，自问心如何。"
  ],
  "title": "青龙寺早夏"
 },
 {
  "id": 4747,
  "author": "白居易",
  "paragraphs": [
   "晚丛白露夕，衰叶凉风朝。",
   "红艳久已歇，碧芳今亦销。",
   "幽人坐相对，心事共萧条。"
  ],
  "title": "秋题牡丹丛"
 },
 {
  "id": 4748,
  "author": "白居易",
  "paragraphs": [
   "薤叶有朝露，槿枝无宿花。",
   "君今亦如此，促促生有涯。",
   "既不逐禅僧，林下学楞伽。",
   "又不随道士，山中炼丹砂。",
   "百年夜分半，一岁春无多。",
   "何不饮美酒？胡然自悲嗟。",
   "俗号销愁药，神速无以加。",
   "一杯驱世虑，两杯反天和。",
   "三杯即酩酊，或笑任狂歌。",
   "陶陶复兀兀，吾孰知其他。",
   "况在名利途，平生有风波。",
   "深心藏陷阱，巧言织网罗。",
   "举目非不见，不醉欲如何。"
  ],
  "title": "劝酒寄元九"
 },
 {
  "id": 4749,
  "author": "白居易",
  "paragraphs": [
   "沙草新雨地，岸柳凉风枝。",
   "三年感秋意，幷在曲江池。",
   "早蝉已嘹唳，晚荷复离披。",
   "前秋去秋思，一一生此时。",
   "昔人三十二，秋兴已云悲。",
   "我今欲四十，秋怀亦可知。",
   "岁月不虚设，此身随日衰。",
   "暗老不自觉，直到鬓成丝。"
  ],
  "title": "曲江感秋"
 },
 {
  "id": 4750,
  "author": "白居易",
  "paragraphs": [
   "高才淹礼寺，短羽翔禁林。",
   "西街居处远，北阙官曹深。",
   "君病不来访，我忙难往寻。",
   "差池终日别，寥落经年心。",
   "露湿绿芜地，月寒红树阴。",
   "况兹独愁夕，闻彼相思吟。",
   "上叹言笑阻，下嗟时岁侵。",
   "容衰晓窗镜，思苦秋弦琴。",
   "一章锦绣段，八韵琼瑶音。",
   "何以报珍重，惭无双南金。"
  ],
  "title": "酬张太祝晚秋卧病见寄"
 },
 {
  "id": 4751,
  "author": "白居易",
  "paragraphs": [
   "下马柳阴下，独上堤上行。",
   "故人千万里，新蝉三两声。",
   "城中曲江水，江上江陵城。",
   "两地新秋思，应同此日情。"
  ],
  "title": "立秋日曲江忆元九"
 },
 {
  "id": 4752,
  "author": "白居易",
  "paragraphs": [
   "长安盈尺雪，早朝贺君喜。",
   "将赴银台门，始出新昌里。",
   "上堤马蹄滑，中路蜡烛死。",
   "十里向北行，寒风吹破耳。",
   "待漏午门外，候对三殿里。",
   "须鬓冻生冰，衣裳冷如水。",
   "忽思仙游谷，暗谢陈居士。",
   "暖覆褐裘眠，日高应未起。"
  ],
  "title": "早朝贺雪寄陈山人"
 },
 {
  "id": 4753,
  "author": "白居易",
  "paragraphs": [
   "永寿寺中语，新昌坊北分。",
   "归来数行泪，悲事不悲君。",
   "悠悠蓝田路，自去无消息。",
   "计君食宿程，已过商山北。",
   "昨夜云四散，千里同月色。",
   "晓来梦见君，应是君相忆。",
   "梦中握君手，问君意何如。",
   "君言苦相忆，无人可寄书。",
   "觉来未及说，叩门声冬冬。",
   "言是商州使，送君书一封。",
   "枕上忽惊起，颠倒著衣裳。",
   "开缄见手札，一纸十三行。",
   "上论迁谪心，下说离别肠。",
   "心肠都未尽，不暇叙炎凉。",
   "云作此书夜，夜宿商州东。",
   "独对孤灯坐，阳城山馆中。",
   "夜深作书毕，山月向西斜。",
   "月下何所有，一树紫桐花。",
   "桐花半落时，复道正相思。",
   "殷勤书背后，兼寄桐花诗。",
   "桐花诗八韵，思绪一何深。",
   "以我今朝意，忆君此夜心。",
   "一章三遍读，一句十回吟。",
   "珍重八十字，字字化为金。"
  ],
  "title": "初与元九别后忽梦见之及寤而书适至兼寄桐花诗怅然感怀因以此寄"
 },
 {
  "id": 4754,
  "author": "白居易",
  "paragraphs": [
   "美人别君去，自去无处寻。",
   "旧物零落尽，此情安可任。",
   "唯有襭纱幌，尘埃日夜侵。",
   "馨香与颜色，不似旧时深。",
   "透影灯耿耿，笼光月沈沈。",
   "中有孤眠客，秋凉生夜衾。",
   "旧宅牡丹院，新坟松柏林。",
   "梦中咸阳泪，觉后江陵心。",
   "含此隔年恨，发为中夜吟。",
   "无论君自感，闻者欲沾襟。"
  ],
  "title": "和元九悼往"
 },
 {
  "id": 4755,
  "author": "白居易",
  "paragraphs": [
   "旧居清渭曲，开门当蔡渡。",
   "十年方一还，几欲迷归路。",
   "追思昔日行，感伤故游处。",
   "插柳作高林，种桃成老树。",
   "因惊成人者，尽是旧童孺。",
   "试问旧老人，半为绕村墓。",
   "浮生同过客，前后递来去。",
   "白日如弄珠，出没光不住。",
   "人物日改变，举目悲所遇。",
   "回念念我身，安得不衰暮。",
   "朱颜销不歇，白发生无数。",
   "唯有山门外，三峰色如故。"
  ],
  "title": "重到渭上旧居"
 },
 {
  "id": 4756,
  "author": "白居易",
  "paragraphs": [
   "白发知时节，暗与我有期。",
   "今朝日阳裹，梳落数茎丝。",
   "家人不惯见，悯默为我悲。",
   "我云何足怪，此意尔不知。",
   "凡人年三十，外壮中已衰。",
   "但思寝食味，已减二十时。",
   "况我今四十，本来形貌羸。",
   "书魔昏两眼，酒病沈四肢。",
   "亲爱日零落，在者仍别离。",
   "身心久如此，白发生已迟。",
   "由来生老死，三病长相随。",
   "除却念无生，人间无药治。"
  ],
  "title": "白发"
 },
 {
  "id": 4757,
  "author": "白居易",
  "paragraphs": [
   "池残寥落水，窗下悠杨日。",
   "袅袅秋风多，槐花半成实。",
   "下有独立人，年来四十一。"
  ],
  "title": "秋日"
 },
 {
  "id": 4758,
  "author": "白居易",
  "paragraphs": [
   "明月满深浦，愁人卧孤舟。",
   "烦冤寝不得，夏夜长于秋。",
   "苦乏衣食资，远为江海游。",
   "光阴坐迟暮，乡国行阻修。",
   "身病向鄱阳，家贫寄徐州。",
   "前事与后事，岂堪心幷忧。",
   "忧来起长望，但见江水流。",
   "云树霭苍苍，烟波澹悠悠。",
   "故园迷处所，一念堪白头。"
  ],
  "title": "将之饶州江浦夜泊"
 },
 {
  "id": 4759,
  "author": "白居易",
  "paragraphs": [
   "养无晨昏膳，隐无伏腊资。",
   "遂求及亲禄，僶俛来京师。",
   "薄俸未及亲，别家已经时。",
   "冬积温席恋，春违采兰期。",
   "夏至一阴生，稍稍夕漏迟。",
   "块然抱愁者，长夜独先知。",
   "悠悠乡关路，梦去身不随。",
   "坐惜时节变，蝉鸣槐花枝。"
  ],
  "title": "思归"
 },
 {
  "id": 4760,
  "author": "白居易",
  "paragraphs": [
   "野色何莽苍，秋声亦萧疏。",
   "风吹黄埃起，落日驱征车。",
   "何代此开国，封疆百里余。",
   "古今不相待，朝市无常居。",
   "昔人城邑中，今变为丘墟。",
   "昔人墓田中，今化为里闾。",
   "废兴相催迫，日月互居诸。",
   "世变无遗风，焉能知其初。",
   "行人千载后，怀古空踌躇。"
  ],
  "title": "冀城北原作"
 },
 {
  "id": 4761,
  "author": "白居易",
  "paragraphs": [
   "日暮天地冷，雨霁山河清。",
   "长风从西来，草木凝秋声。",
   "已感岁倏忽，复伤物凋零。",
   "孰能不憯凄，天时牵人情。",
   "借问空门子，何法易修行。",
   "使我忘得心，不教烦恼生。"
  ],
  "title": "客路感秋寄明准上人"
 },
 {
  "id": 4762,
  "author": "白居易",
  "paragraphs": [
   "楚山碧岩岩，汉水碧汤汤。",
   "秀气结成象，孟氏之文章。",
   "今我讽遗文，思人至其乡。",
   "清风无人继，日暮空襄阳。",
   "南望鹿门山，蔼若有余芳。",
   "旧隐不知处，云深树苍苍。"
  ],
  "title": "游襄阳怀孟浩然"
 },
 {
  "id": 4763,
  "author": "白居易",
  "paragraphs": [
   "耿耿旅灯下，愁多常少眠。",
   "思乡贵早发，发在鸡鸣前。",
   "九月草木落，平芜连远山。",
   "秋阴和曙色，万木苍苍然。",
   "去秋偶东游，今秋始西旋。",
   "马瘦衣裳破，别家来二年。",
   "忆归复愁归，归无一囊钱。",
   "心虽非兰膏，安得不自然。"
  ],
  "title": "秋暮西归途中书情"
 },
 {
  "id": 4764,
  "author": "白居易",
  "paragraphs": [
   "月出照北堂，光华满阶墀。",
   "凉风从西至，草木日夜衰。",
   "桐柳减绿阴，蕙兰消碧滋。",
   "感物私自念，我心亦如之。",
   "安得长少壮，盛衰迫天时。",
   "人生如石火，为乐长苦迟。"
  ],
  "title": "秋怀"
 },
 {
  "id": 4765,
  "author": "白居易",
  "paragraphs": [
   "倦鸟暮归林，浮云晴归山。",
   "独有行路子，悠悠不知还。",
   "人生苦营营，终日群动间。",
   "所务虽不同，同归于不闲。",
   "扁舟来楚乡，匹马往秦关。",
   "离忧绕心曲，宛转如循环。",
   "且持一杯酒，聊以开愁颜。"
  ],
  "title": "别杨颖士卢克柔殷尧藩"
 },
 {
  "id": 4766,
  "author": "白居易",
  "paragraphs": [
   "二十身出家，四十心离尘。",
   "得径入大道，乘此不退轮。",
   "一坐十五年，林下秋复春。",
   "春花与秋气，不感无情人。",
   "我来如有悟，潜以心照身。",
   "误落闻见中，忧喜伤形神。",
   "安得遗耳目，冥然反天真。"
  ],
  "title": "题赠定光上人"
 },
 {
  "id": 4767,
  "author": "白居易",
  "paragraphs": [
   "日暮心无憀，吏役正营营。",
   "忽惊芳信至，复与新诗幷。",
   "是时天无云，山馆有月明。",
   "月下读数遍，风前吟一声。",
   "一吟三四叹，声尽有余清。",
   "雅哉君子文，咏性不咏情。",
   "使我灵府中，鄙吝不得生。",
   "始知听韶濩，可使心和平。"
  ],
  "title": "祇役骆口驿喜萧侍御书至兼睹新诗吟讽通宵因寄八韵"
 },
 {
  "id": 4768,
  "author": "白居易",
  "paragraphs": [
   "低腰复敛手，心体不遑安。",
   "一落风尘下，方知为吏难。",
   "公事与日长，宦情随岁阑。",
   "惆怅青袍袖，芸香无半残。",
   "赖有李夫子，此怀聊自宽。",
   "两心如止水，彼此无波澜。",
   "往往簿书暇，相劝强为欢。",
   "白马晚蹋雪，渌觞春暖寒。",
   "恋月夜同宿，爱山晴共看。",
   "野性自相近，不是为同官。"
  ],
  "title": "酬李少府曹长官舍见赠"
 },
 {
  "id": 4769,
  "author": "白居易",
  "paragraphs": [
   "秋凉卷朝簟，春暖撤夜衾。",
   "虽是无情物，欲别尚沈吟。",
   "况与有情别，别随情浅深。",
   "二年欢笑意，一旦东西心。",
   "独留诚可念，同行力不任。",
   "前事讵能料，后期谅难寻。",
   "唯有潺湲泪，不惜共沾襟。"
  ],
  "title": "留别"
 },
 {
  "id": 4770,
  "author": "白居易",
  "paragraphs": [
   "晓鼓声已半，离筵坐难久。",
   "请君断肠歌，送我和泪酒。",
   "月落欲明前，马嘶初别后。",
   "浩浩暗尘中，何由见回首。"
  ],
  "title": "晓别"
 },
 {
  "id": 4771,
  "author": "白居易",
  "paragraphs": [
   "北园东风起，杂花次第开。",
   "心知须臾落，一日三四来。",
   "花下岂无酒，欲酌复迟回。",
   "所思眇千里，谁劝我一杯。"
  ],
  "title": "北园"
 },
 {
  "id": 4772,
  "author": "白居易",
  "paragraphs": [
   "树小花鲜妍，香繁条软弱。",
   "高低二三尺，重叠千万萼。",
   "朝艳蔼霏霏，夕凋纷漠漠。",
   "辞枝朱粉细，覆地红绡薄。",
   "由来好颜色，常苦易销铄。",
   "不见莨荡花，狂风吹不落。"
  ],
  "title": "惜栯李花"
 },
 {
  "id": 4773,
  "author": "白居易",
  "paragraphs": [
   "皎皎青铜镜，斑斑白丝鬓。",
   "岂复更藏年，实年君不信。"
  ],
  "title": "照镜"
 },
 {
  "id": 4774,
  "author": "白居易",
  "paragraphs": [
   "西风飘一叶，庭前飒已凉。",
   "风池明月水，衰莲白露房。",
   "其奈江南夜，绵绵自此长。"
  ],
  "title": "新秋"
 },
 {
  "id": 4775,
  "author": "白居易",
  "paragraphs": [
   "早蛩啼复歇，残灯灭又明。",
   "隔窗知夜雨，芭蕉先有声。"
  ],
  "title": "夜雨"
 },
 {
  "id": 4776,
  "author": "白居易",
  "paragraphs": [
   "秋鸿次第过，哀猿朝夕闻。",
   "是日孤舟客，此地亦离群。",
   "蒙蒙润衣雨，漠漠冒帆云。",
   "不醉浔阳酒，烟波愁杀人。"
  ],
  "title": "秋江送客"
 },
 {
  "id": 4777,
  "author": "白居易",
  "paragraphs": [
   "昨日闻甲死，今朝闻乙死。",
   "知识三分中，二分化为鬼。",
   "逝者不复见，悲哉长已矣。",
   "存者今如何，去我皆万里。",
   "平生知心者，屈指能有几。",
   "通果澧凤州，眇然四君子。",
   "相思俱老大，浮世如流水。",
   "应叹旧交游，凋零日如此。",
   "何当一杯酒，开眼笑相视。"
  ],
  "title": "感逝寄远"
 },
 {
  "id": 4778,
  "author": "白居易",
  "paragraphs": [
   "夜初色苍然，夜深光浩然。",
   "稍转西廊下，渐满南窗前。",
   "况是绿芜地，复兹清露天。",
   "落叶声策策，惊鸟影翩翩。",
   "栖禽尚不稳，愁人安可眠。"
  ],
  "title": "秋月"
 },
 {
  "id": 4779,
  "author": "白居易",
  "paragraphs": [
   "徐州古丰县，有村曰朱陈。",
   "去县百余里，桑麻青氛氲。",
   "机梭声札札，牛驴走纭纭。",
   "女汲涧中水，男采山上薪。",
   "县远官事少，山深人俗淳。",
   "有财不行商，有丁不入军。",
   "家家守村业，头白不出门。",
   "生为村之民，死为村之尘。",
   "田中老与幼，相见何欣欣。",
   "一村唯两姓，世世为婚姻。",
   "亲疏居有族，少长游有群。",
   "黄鸡与白酒，欢会不隔旬。",
   "生者不远别，嫁娶先近邻。",
   "死者不远葬，坟墓多绕村。",
   "既安生与死，不苦形与神。",
   "所以多寿考，往往见玄孙。",
   "我生礼义乡，少小孤且贫。",
   "徒学辨是非，祗自取辛勤。",
   "世法贵名教，士人重冠婚。",
   "以此自桎梏，信为大谬人。",
   "十岁解读书，十五能属文。",
   "二十举秀才，三十为谏臣。",
   "下有妻子累，上有君亲恩。",
   "承家与事国，望此不肖身。",
   "忆昨旅游初，迨今十五春。",
   "孤舟三适楚，羸马四经秦。",
   "昼行有饥色，夜寝无安魂。",
   "东西不暂住，来往若浮云。",
   "离乱失故乡，骨肉多散分。",
   "江南与江北，各有平生亲。",
   "平生终日别，逝者隔年闻。",
   "朝忧卧至暮，夕哭坐达晨。",
   "悲火烧心曲，愁霜侵鬓根。",
   "一生苦如此，长羡村中民。"
  ],
  "title": "朱陈村"
 },
 {
  "id": 4780,
  "author": "白居易",
  "paragraphs": [
   "尘架多文集，偶取一卷披。",
   "未及看姓名，疑是陶潜诗。",
   "看名知是君，恻恻令我悲。",
   "诗人多蹇厄，近日诚有之。",
   "京兆杜子美，犹得一拾遗。",
   "襄阳孟浩然，亦闻鬓成丝。",
   "嗟君两不如，三十在布衣。",
   "擢第禄不及，新婚妻未归。",
   "少年无疾患，溘死于路岐。",
   "天不与爵寿，唯与好文词。",
   "此理勿复道，巧历不能推。"
  ],
  "title": "读邓鲂诗"
 },
 {
  "id": 4781,
  "author": "白居易",
  "paragraphs": [
   "晨鸡才发声，夕雀俄敛翼。",
   "昼夜往复来，疾如出入息。",
   "非徒改年貌，渐觉无心力。",
   "自念因念君，俱为老所逼。",
   "君年虽校少，憔悴谪南国。",
   "三年不放归，炎瘴消颜色。",
   "山无杀草霜，水有含沙蜮。",
   "健否远不知，书多隔年得。",
   "愿君少愁苦，我亦加餐食。",
   "各保金石躯，以慰长相忆。"
  ],
  "title": "寄元九"
 },
 {
  "id": 4782,
  "author": "白居易",
  "paragraphs": [
   "叶声落如雨，月色白似霜。",
   "夜深方独卧，谁为拂尘床。"
  ],
  "title": "秋夕"
 },
 {
  "id": 4783,
  "author": "白居易",
  "paragraphs": [
   "我有所念人，隔在远远乡。",
   "我有所感事，结在深深肠。",
   "乡远去不得，无日不瞻望。",
   "肠深解不得，无夕不思量。",
   "况此残灯夜，独宿在空堂。",
   "秋天殊未晓，风雨正苍苍。",
   "不学头陀法，前心安可忘。"
  ],
  "title": "夜雨"
 },
 {
  "id": 4784,
  "author": "白居易",
  "paragraphs": [
   "金火不相待，炎凉雨中变。",
   "林晴有残蝉，巢冷无留燕。",
   "沈吟卷长簟，怆恻收团扇。",
   "向夕稍无泥，闲步青苔院。",
   "月出砧杵动，家家捣秋练。",
   "独对多病妻，不能理针线。",
   "冬衣殊未制，夏服行将绽。",
   "何以迎早秋，一杯聊自劝。"
  ],
  "title": "秋霁"
 },
 {
  "id": 4785,
  "author": "白居易",
  "paragraphs": [
   "晨兴照青镜，形影两寂莫。",
   "少年辞我去，白发随梳落。",
   "万化成于渐，渐衰看不觉。",
   "但恐镜中颜，今朝老于昨。",
   "人年少满百，不得长欢乐。",
   "谁会天地心，千龄与龟鹤。",
   "吾闻善医者，今古称扁鹊。",
   "万病皆可治，唯无治老药。"
  ],
  "title": "叹老三首 一"
 },
 {
  "id": 4786,
  "author": "白居易",
  "paragraphs": [
   "我有一握发，梳理何稠直。",
   "昔似玄云光，今如素丝色。",
   "匣中有旧镜，欲照先叹息。",
   "自从头白来，不欲明磨拭。",
   "鸦头与鹤颈，至老常如墨。",
   "独有人鬓毛，不得终身黑。"
  ],
  "title": "叹老三首 二"
 },
 {
  "id": 4787,
  "author": "白居易",
  "paragraphs": [
   "前年种桃核，今岁成花树。",
   "去岁新婴儿，今年已学步。",
   "但惊物长成，不觉身衰暮。",
   "去矣欲何如，少年留不住。",
   "因书今日意，遍寄诸亲故。",
   "壮岁不欢娱，长年当悔悟。"
  ],
  "title": "叹老三首 三"
 },
 {
  "id": 4788,
  "author": "白居易",
  "paragraphs": [
   "日晦云气黄，东北风切切。",
   "时从村南还，新与兄弟别。",
   "离襟泪犹湿，回马嘶未歇。",
   "欲归一室坐，天阴多无月。",
   "夜长火消尽，岁暮雨凝结。",
   "寂莫满炉灰，飘零上阶雪。",
   "对雪画寒灰，残灯明复灭。",
   "灰死如我心，雪白如我发。",
   "所隅皆如此，顷刻堪愁绝。",
   "回念入坐忘，转忧作禅悦。",
   "平生洗心法，正为今宵设。"
  ],
  "title": "送兄弟回雪夜"
 },
 {
  "id": 4789,
  "author": "白居易",
  "paragraphs": [
   "南山雪未尽，阴岭留残白。",
   "西涧冰已消，春溜含新碧。",
   "东风来几日，蛰动萌草坼。",
   "潜知阳和功，一日不虚掷。",
   "爱此天气暖，来拂溪边石。",
   "一坐欲忘归，暮禽声啧啧。",
   "蓬蒿隔桑枣，隐映烟火夕。",
   "归来问夜餐，家人烹荠麦。"
  ],
  "title": "溪中早春"
 },
 {
  "id": 4790,
  "author": "白居易",
  "paragraphs": [
   "闻有涧底花，贳得村中酒。",
   "与君来校迟，已逢摇落后。",
   "临觞有遗恨，怅望空溪口。",
   "记取花发时，期君重携手。",
   "我生日日老，春色年年有。",
   "且作来岁期，不知身健否。"
  ],
  "title": "同友人寻涧花"
 },
 {
  "id": 4791,
  "author": "白居易",
  "paragraphs": [
   "高低古时冢，上有牛羊道。",
   "独立最高头，悠哉此怀抱。",
   "回头向村望，但见荒田草。",
   "村人不爱花，多种栗与枣。",
   "自来此村住，不觉风光好。",
   "花少莺亦稀，年年春暗老。"
  ],
  "title": "登村东古冢"
 },
 {
  "id": 4792,
  "author": "白居易",
  "paragraphs": [
   "五年生死隔，一夕魂梦通。",
   "梦中如往日，同直金銮宫。",
   "髣髴金紫色，分明冰玉容。",
   "勤勤相眷意，亦与平生同。",
   "既寤知是梦，悯然情未终。",
   "追想当时事，何殊昨夜中。",
   "自我学心法，万缘成一空。",
   "今朝为君子，流涕一沾胸。"
  ],
  "title": "梦裴相公"
 },
 {
  "id": 4793,
  "author": "白居易",
  "paragraphs": [
   "坐整白单衣，起穿黄草屦。",
   "朝餐盥漱毕，徐下阶前步。",
   "暑风微变候，昼刻渐加数。",
   "院静地阴阴，鸟鸣新叶树。",
   "独行还独卧，夏景殊未暮。",
   "不作午时眠，日长安可度。"
  ],
  "title": "昼寝"
 },
 {
  "id": 4794,
  "author": "白居易",
  "paragraphs": [
   "漠漠病眼花，星星愁鬓雪。",
   "筋骸已衰惫，形影仍分诀。",
   "梓州二千里，剑门五六月。",
   "岂是远行时，火云烧栈热。",
   "何言巾上泪，乃是肠中血。",
   "念此早归来，莫作经年别。"
  ],
  "title": "别行简"
 },
 {
  "id": 4795,
  "author": "白居易",
  "paragraphs": [
   "髫龀七八岁，绮纨三四儿。",
   "弄尘复鬭草，尽日乐嬉嬉。",
   "堂上长年客，鬓间新有丝。",
   "一看竹马戏，每忆童𫘤时。",
   "童𫘤饶戏乐，老大多忧悲。",
   "静念彼与此，不知谁是痴。"
  ],
  "title": "观儿戏"
 },
 {
  "id": 4796,
  "author": "白居易",
  "paragraphs": [
   "西村常氏子，卧疾不须臾。",
   "前旬犹访我，今日忽云殂。",
   "时我病多暇，与之同野居。",
   "园林青蔼蔼，相去数里余。",
   "村邻无好客，所遇唯农夫。",
   "之子何如者，往还犹胜无。",
   "于今亦已矣，可为一长吁。"
  ],
  "title": "叹常生"
 },
 {
  "id": 4797,
  "author": "白居易",
  "paragraphs": [
   "一病经四年，亲朋书信断。",
   "穷通合易交，自笑知何晚。",
   "元君在荆楚，去日唯云远。",
   "彼独是何人，心如石不转。",
   "忧我贫病身，书来唯劝勉。",
   "上言少愁苦，下道加餐饭。",
   "怜君为谪吏，穷薄家贫褊。",
   "三寄衣食资，数盈二十万。",
   "岂是贪衣食，感君心缱绻。",
   "念我口中食，分君身上暖。",
   "不因身病久，不因命多蹇。",
   "平生亲友心，岂得知深浅。"
  ],
  "title": "寄元九"
 },
 {
  "id": 4798,
  "author": "白居易",
  "paragraphs": [
   "人言似明月，我道胜明月。",
   "明月非不明，一年十二缺。",
   "岂如玉匣里，如水常澄澈。",
   "月破天暗时，圆明独不歇。",
   "我惭貌丑老，绕鬓斑斑雪。",
   "不如赠少年，回照青丝发。",
   "因君千里去，持此将为别。"
  ],
  "title": "以镜赠别"
 },
 {
  "id": 4799,
  "author": "白居易",
  "paragraphs": [
   "古人惜昼短，劝令秉烛游。",
   "况此迢迢夜，明月满西楼。",
   "复有盈尊酒，置在城上头。",
   "期君君不至，人月两悠悠。",
   "照水烟波白，照人肌发秋。",
   "清光正如此，不醉即须愁。"
  ],
  "title": "城上对月期友人不至"
 },
 {
  "id": 4800,
  "author": "白居易",
  "paragraphs": [
   "衰病四十身，娇痴三岁女。",
   "非男犹胜无，慰情时一抚。",
   "一朝舍我去，魂影无处所。",
   "况念夭札时，呕哑初学语。",
   "始知骨肉爱，乃是忧悲聚。",
   "唯思未有前，以理遣伤苦。",
   "忘怀日已久，三度移寒暑。",
   "今日一伤心，因逢旧乳母。"
  ],
  "title": "念金銮子二首 一"
 },
 {
  "id": 4801,
  "author": "白居易",
  "paragraphs": [
   "与尔为父子，八十有六旬。",
   "忽然又不见，迩来三四春。",
   "形质本非实，气聚偶成身。",
   "恩爱元是妄，缘合暂为亲。",
   "念兹庶有悟，聊用遣悲辛。",
   "暂将理自夺，不是忘情人。"
  ],
  "title": "念金銮子二首 二"
 },
 {
  "id": 4802,
  "author": "白居易",
  "paragraphs": [
   "人生一百岁，通计三万日。",
   "何况百岁人，人间百无一。",
   "贤愚共零落，贵贱同埋没。",
   "东岱前后魂，北邙新旧骨。",
   "复闻药误者，为爱延年术。",
   "又有忧死者，为贪政事笔。",
   "药误不得老，忧死非因疾。",
   "谁言人最灵，知得不知失。",
   "何如会亲友，饮此杯中物。",
   "能沃烦虑消，能陶真性出。",
   "所以刘阮辈，终年醉兀兀。"
  ],
  "title": "对酒"
 },
 {
  "id": 4803,
  "author": "白居易",
  "paragraphs": [
   "渭水寒渐落，离离蒲稗苗。",
   "闲傍沙边立，看人刈苇苕。",
   "近水风景冷，晴明犹寂寥。",
   "复兹夕阴起，野色重萧条。",
   "萧条独归路，暮雨湿村桥。"
  ],
  "title": "渭村雨归"
 },
 {
  "id": 4804,
  "author": "白居易",
  "paragraphs": [
   "黑头日已白，白面日已黑。",
   "人生未死间，变化何终极。",
   "常言在己者，莫若形与色。",
   "一朝改变来，止遏不能得。",
   "况彼身外事，悠悠通与塞。"
  ],
  "title": "谕怀"
 },
 {
  "id": 4805,
  "author": "白居易",
  "paragraphs": [
   "村中少宾客，柴门多不开。",
   "忽闻车马至，云是故人来。",
   "况值风雨夕，愁心正悠哉。",
   "愿君且同宿，尽此手中杯。",
   "人生开口笑，百年都几回。"
  ],
  "title": "喜友至留宿"
 },
 {
  "id": 4806,
  "author": "白居易",
  "paragraphs": [
   "花菊引闲行，行上西原路。",
   "原上晚无人，因高聊四顾。",
   "南阡有烟火，北陌连墟墓。",
   "村邻何萧疏，近者犹百步。",
   "吾庐在其下，寂莫风日暮。",
   "门外转枯蓬，篱根伏寒兔。",
   "故园汴水上，离乱不堪去。",
   "近岁始移家，飘然此村住。",
   "新屋五六间，古槐八九树。",
   "便是衰病身，此生终老处。"
  ],
  "title": "西原晚望"
 },
 {
  "id": 4807,
  "author": "白居易",
  "paragraphs": [
   "美人与我别，留镜在匣中。",
   "自从花颜去，秋水无芙蓉。",
   "经年不开匣，红埃覆青铜。",
   "今朝一拂拭，自照憔悴容。",
   "照罢重惆怅，背有双盘龙。"
  ],
  "title": "感镜"
 },
 {
  "id": 4808,
  "author": "白居易",
  "paragraphs": [
   "戚戚抱羸病，悠悠度朝暮。",
   "夏木才结阴，秋兰已含露。",
   "前日巢中卵，化作雏飞去。",
   "昨日穴中虫，蜕为蝉上树。",
   "四时未尝歇，一物不暂住。",
   "唯有病客心，沈然独如故。"
  ],
  "title": "村居卧病三首 一"
 },
 {
  "id": 4809,
  "author": "白居易",
  "paragraphs": [
   "新秋久病客，起步村南道。",
   "尽日不逢人，虫声遍荒草。",
   "西风吹白露，野绿秋仍早。",
   "草木犹为伤，先伤我怀抱。",
   "朱颜与玄鬓，强健几时好。",
   "况为忧病侵，不得依年老。"
  ],
  "title": "村居卧病三首 二"
 },
 {
  "id": 4810,
  "author": "白居易",
  "paragraphs": [
   "种黍三十亩，雨来苗渐大。",
   "种薤二十畦，秋来欲堪刈。",
   "望黍作冬酒，留薤为春菜。",
   "荒村百物无，待此养衰瘵。",
   "葺庐备阴雨，补褐防寒岁。",
   "病身知几时，且作明年计。"
  ],
  "title": "村居卧病三首 三"
 },
 {
  "id": 4811,
  "author": "白居易",
  "paragraphs": [
   "经年不沐浴，尘垢满肌肤。",
   "今朝一澡濯，衰瘦颇有余。",
   "老色头鬓白，病形支体虚。",
   "衣宽有賸带，发少不胜梳。",
   "自问今年岁，春秋四十初。",
   "四十已如此，七十复何如。"
  ],
  "title": "沐浴"
 },
 {
  "id": 4812,
  "author": "白居易",
  "paragraphs": [
   "小松未盈尺，心爱手自移。",
   "苍然涧底色，云湿烟霏霏。",
   "栽植我年晚，长成君性迟。",
   "如何过四十，种此数寸枝。",
   "得见成阴否，人生七十稀。"
  ],
  "title": "栽松二首 一"
 },
 {
  "id": 4813,
  "author": "白居易",
  "paragraphs": [
   "爱君抱晚节，怜君含直文。",
   "欲得朝朝见，阶前故种君。",
   "知君死则已，不死会凌云。"
  ],
  "title": "栽松二首 二"
 },
 {
  "id": 4814,
  "author": "白居易",
  "paragraphs": [
   "卧久不记日，南窗昏复昏。",
   "萧条草檐下，寒雀朝夕闻。",
   "强扶床前杖，起向庭中行。",
   "偶逢故人至，便当一逢迎。",
   "移榻就斜日，披裘倚前楹。",
   "闲谈胜服药，稍觉有心情。"
  ],
  "title": "病中友人相访"
 },
 {
  "id": 4815,
  "author": "白居易",
  "paragraphs": [
   "四十未为老，忧伤早衰恶。",
   "前岁二毛生，今年一齿落。",
   "形骸日损耗，心事同萧索。",
   "夜寝与朝餐，其间味亦薄。",
   "同岁崔舍人，容光方灼灼。",
   "始知年与貌，衰盛随忧乐。",
   "畏老老转迫，忧病病弥缚。",
   "不畏复不忧，是除老病药。"
  ],
  "title": "自觉二首 一"
 },
 {
  "id": 4816,
  "author": "白居易",
  "paragraphs": [
   "朝哭心所爱，暮哭心所亲。",
   "亲爱零落尽，安用身独存。",
   "几许平生欢，无限骨肉恩。",
   "结为肠间痛，聚作鼻头辛。",
   "悲来四支缓，泣尽双眸昏。",
   "所以年四十，心如七十人。",
   "我闻浮屠教，中有解脱门。",
   "置心为止水，视身如浮云。",
   "斗擞垢秽衣，度脱生死轮。",
   "胡为恋此苦，不去犹逡巡。",
   "回念发弘愿，愿此见在身。",
   "但受过去报，不结将来因。",
   "誓以智慧水，永洗烦恼尘。",
   "不将恩爱子，更种悲忧根。"
  ],
  "title": "自觉二首 二"
 },
 {
  "id": 4817,
  "author": "白居易",
  "paragraphs": [
   "以道治心气，终岁得晏然。",
   "何乃戚戚意，忽来风雨天。",
   "既非慕荣显，又不恤饥寒。",
   "胡为悄不乐，抱膝残灯前。",
   "形影暗相问，心默对以言。",
   "骨肉能几人，各在天一端。",
   "吾兄寄宿州，吾弟客东川。",
   "南北五千里，吾身在中间。",
   "欲去病未能，欲住心不安。",
   "有如波上舟，此缚而彼牵。",
   "自我向道来，于今六七年。",
   "炼成不二性，消尽千万缘。",
   "唯有恩爱火，往往犹熬煎。",
   "岂是药无效，病多难尽蠲。"
  ],
  "title": "夜雨有念"
 },
 {
  "id": 4818,
  "author": "白居易",
  "paragraphs": [
   "青宫官冷静，赤县事繁剧。",
   "一闲复一忙，动作经时隔。",
   "清觞久废酌，白日顿虚掷。",
   "念此忽踟蹰，悄然心不适。",
   "岂无旧交结，久别或迁易。",
   "亦有新往还，相见多形迹。",
   "唯君于我分，坚久如金石。",
   "何况老大来，人情重姻戚。",
   "会稀岁月急，此事真可惜。",
   "几回开口笑，便到髭须白。",
   "公门苦鞅掌，尽日无闲隙。",
   "犹冀乘暝来，静言同一夕。"
  ],
  "title": "寄杨六"
 },
 {
  "id": 4819,
  "author": "白居易",
  "paragraphs": [
   "三月三十日，春归日复暮。",
   "惆怅问春风，明朝应不住。",
   "送春曲江上，眷眷东西顾。",
   "但见扑水花，纷纷不知数。",
   "人生似行客，两足无停步。",
   "日日进前程，前程几多路。",
   "兵刀与水火，尽可违之去。",
   "唯有老到来，人间无避处。",
   "感时良为已，独倚池南树。",
   "今日送春心，心如别亲故。"
  ],
  "title": "送春"
 },
 {
  "id": 4820,
  "author": "白居易",
  "paragraphs": [
   "去年渭水曲，秋时访我来。",
   "今年常乐里，春日哭君回。",
   "哭君仰问天，天意安在哉。",
   "若必夺其寿，何如不与才。",
   "落然身后事，妻病女婴孩。"
  ],
  "title": "哭李三"
 },
 {
  "id": 4821,
  "author": "白居易",
  "paragraphs": [
   "秋日正萧条，驱车出蓬荜。",
   "回望青门道，目极心郁郁。",
   "岂独恋乡土，非关慕簪绂。",
   "所怆别李君，平生同道术。",
   "俱承金马诏，联秉谏臣笔。",
   "共上青云梯，中途一相失。",
   "江湖我方往，朝廷君不出。",
   "蕙带与华簪，相逢是何日。"
  ],
  "title": "别李十一后重寄"
 },
 {
  "id": 4822,
  "author": "白居易",
  "paragraphs": [
   "停骖问前路，路在秋云里。",
   "苍苍县南道，去途从此始。",
   "绝顶忽上盘，众山皆下视。",
   "下视千万峰，峰头如浪起。",
   "朝经韩公坡，夕次蓝桥水。",
   "浔阳近四千，始行七十里。",
   "人烦马蹄跙，劳苦已如此。"
  ],
  "title": "初出蓝田路作"
 },
 {
  "id": 4823,
  "author": "白居易",
  "paragraphs": [
   "我为东南行，始登商山道。",
   "商山无数峰，最爱仙娥好。",
   "参差树若插，匼匝云如抱。",
   "渴望寒玉泉，香闻紫芝草。",
   "青崖屏削碧，白石床铺缟。",
   "向无如此物，安足留四皓。",
   "感彼私自问，归山何不早？",
   "可能尘土中，还随众人老。"
  ],
  "title": "仙娥峰下作"
 },
 {
  "id": 4824,
  "author": "白居易",
  "paragraphs": [
   "漠漠秋云起，稍稍夜寒生。",
   "但觉衣裳湿，无点亦无声。"
  ],
  "title": "微雨夜行"
 },
 {
  "id": 4825,
  "author": "白居易",
  "paragraphs": [
   "昔到襄阳日，髯髯初有髭。",
   "今过襄阳日，髭鬓半成丝。",
   "旧游都是梦，乍到忽如归。",
   "东郭蓬蒿宅，荒凉今属谁。",
   "故知多零落，闾井亦迁移。",
   "独有秋江水，烟波似旧时。"
  ],
  "title": "再到襄阳访问旧居"
 },
 {
  "id": 4826,
  "author": "白居易",
  "paragraphs": [
   "江州望通州，天涯与地末。",
   "有山万丈高，有江千里阔。",
   "间之以云雾，飞鸟不可越。",
   "谁知千古险，为我二人设。",
   "通州君初到，郁郁愁如结。",
   "江州我方去，迢迢行未歇。",
   "道路日乖隔，音信日断绝。",
   "因风欲寄语，地远声不彻。",
   "生当复相逢，死当从此别。"
  ],
  "title": "寄微之三首 一"
 },
 {
  "id": 4827,
  "author": "白居易",
  "paragraphs": [
   "君游襄阳日，我在长安住。",
   "今君在通州，我过襄阳去。",
   "襄阳九里郭，楼堞连云树。",
   "顾此稍依依，是君旧游处。",
   "苍茫蒹葭水，中有浔阳路。",
   "此去更相思，江西少亲故。"
  ],
  "title": "寄微之三首 二"
 },
 {
  "id": 4828,
  "author": "白居易",
  "paragraphs": [
   "去国日已远，喜逢物似人。",
   "如何含此意，江上坐思君。",
   "有如河岳气，相合方氛氲。",
   "狂风吹中绝，两处成孤云。",
   "风回终有时，云合岂无因。",
   "努力各自爱，穷通我尔身。"
  ],
  "title": "寄微之三首 三"
 },
 {
  "id": 4829,
  "author": "白居易",
  "paragraphs": [
   "江云暗悠悠，江风冷修修。",
   "夜雨滴船背，风浪打船头。",
   "船中有病客，左降向江州。"
  ],
  "title": "舟中雨夜"
 },
 {
  "id": 4830,
  "author": "白居易",
  "paragraphs": [
   "夜泊鹦鹉洲，江月秋澄澈。",
   "邻船有歌者，发词堪愁绝。",
   "歌罢继以泣，泣声通复咽。",
   "寻声见其人，有妇颜如雪。",
   "独倚帆樯立，娉婷十七八。",
   "夜泪如真珠，双双堕明月。",
   "借问谁家妇，歌泣何凄切。",
   "一问一沾襟，低眉终不说。"
  ],
  "title": "夜闻歌者"
 },
 {
  "id": 4831,
  "author": "白居易",
  "paragraphs": [
   "江人授衣晚，十月始闻砧。",
   "一夕高楼月，万里故园心。"
  ],
  "title": "江楼闻砧"
 },
 {
  "id": 4832,
  "author": "白居易",
  "paragraphs": [
   "经窗灯焰短，僧炉火气深。",
   "索落庐山夜，风雪宿东林。"
  ],
  "title": "宿东林寺"
 },
 {
  "id": 4833,
  "author": "白居易",
  "paragraphs": [
   "浔阳迁谪地，洛阳离乱年。",
   "烟尘三川上，炎瘴九江边。",
   "乡心坐如此，秋风仍飒然。"
  ],
  "title": "忆洛下故园"
 },
 {
  "id": 4834,
  "author": "白居易",
  "paragraphs": [
   "朝送南去客，暮迎北来宾。",
   "孰云当大路，少遇心所亲。",
   "劳者念息肩，热者思濯身。",
   "何如愁独日，忽见平生人。",
   "平生已不浅，是日重殷勤。",
   "问从何处来，及此江亭春。",
   "江天春多阴，夜月隔重云。",
   "移尊树间饮，灯照花纷纷。",
   "一会不易得，余事何足云。",
   "明旦又分手，今夕且欢忻。"
  ],
  "title": "赠别崔五"
 },
 {
  "id": 4835,
  "author": "白居易",
  "paragraphs": [
   "三月江水阔，悠悠桃花波。",
   "年芳与心事，此地共蹉跎。",
   "南国方谴谪，中原正兵戈。",
   "眼前故人少，头上白发多。",
   "通州更迢遰，春尽复如何。"
  ],
  "title": "春晚寄微之"
 },
 {
  "id": 4836,
  "author": "白居易",
  "paragraphs": [
   "今朝复明日，不觉年齿暮。",
   "白发逐梳落，朱颜辞镜去。",
   "当春颇愁寂，对酒寡欢趣。",
   "遇境多怆辛，逢人益敦故。",
   "形质属天地，推迁从不住。"
  ],
  "title": "渐老"
 },
 {
  "id": 4837,
  "author": "白居易",
  "paragraphs": [
   "淮右寇未散，江西岁再徂。",
   "故里干戈地，行人风雪途。",
   "此时与尔别，江畔立踟蹰。"
  ],
  "title": "送幼史"
 },
 {
  "id": 4838,
  "author": "白居易",
  "paragraphs": [
   "已讶衾枕冷，复见窗户明。",
   "夜深知雪重，时闻折竹声。"
  ],
  "title": "夜雪"
 },
 {
  "id": 4839,
  "author": "白居易",
  "paragraphs": [
   "郁郁眉多敛，默默口寡言。",
   "岂是愿如此，举目谁与欢。",
   "去春尔西征，从事巴蜀间。",
   "今春我南谪，抱疾江海壖。",
   "相去六千里，地绝天邈然。",
   "十书九不达，何以开忧颜。",
   "渴人多梦饮，饥人多梦餐。",
   "春来梦何处，合眼到东川。"
  ],
  "title": "寄行简"
 },
 {
  "id": 4840,
  "author": "白居易",
  "paragraphs": [
   "孟夏百物滋，动植一时好。",
   "麋鹿乐深林，虫蛇喜丰草。",
   "翔禽爱密叶，游鳞悦新藻。",
   "天和遗漏处，而我独枯槁。",
   "一身在天末，骨肉皆远道。",
   "旧国无来人，寇戎尘浩浩。",
   "沈忧竟何益，祗自劳怀抱。",
   "不如放身心，冥然任天造。",
   "浔阳多美酒，可使杯不燥。",
   "湓鱼贱如泥，烹炙无昏早。",
   "朝饭山下寺，暮醉湖中岛。",
   "何必归故乡，兹焉可终老。"
  ],
  "title": "首夏"
 },
 {
  "id": 4841,
  "author": "白居易",
  "paragraphs": [
   "啧啧雀引雏，稍稍笋成竹。",
   "时物感人情，忆我故乡曲。",
   "故园渭水上，十载事樵牧。",
   "手种榆柳成，阴阴覆墙屋。",
   "兔隐豆苗肥，鸟鸣桑椹熟。",
   "前年当此时，与尔同游瞩。",
   "诗书课弟侄，农圃资童仆。",
   "日暮麦登场，天晴蚕坼簇。",
   "弄泉南涧坐，待月东亭宿。",
   "兴发饮数杯，闷来棋一局。",
   "一朝忽分散，万里仍羁束。",
   "井鲋思反泉，笼莺悔出谷。",
   "九江地卑湿，四月天炎燠。",
   "苦雨初入梅，瘴云稍含毒。",
   "泥秧水畦稻，灰种畬田粟。",
   "已讶殊岁时，仍嗟异风俗。",
   "闲登郡楼望，日落江山绿。",
   "归雁拂乡心，平湖断人目。",
   "殊方我漂泊，旧里君幽独。",
   "何时同一瓢，饮水心亦足。"
  ],
  "title": "孟夏思渭村旧居寄舍弟"
 },
 {
  "id": 4842,
  "author": "白居易",
  "paragraphs": [
   "六月初七日，江头蝉始鸣。",
   "石楠深叶里，薄暮两三声。",
   "一催衰鬓色，再动故园情。",
   "西风殊未起，秋思先秋生。",
   "忆昔在东掖，宫槐花下听。",
   "今朝无限思，云树绕湓城。"
  ],
  "title": "早蝉"
 },
 {
  "id": 4843,
  "author": "白居易",
  "paragraphs": [
   "中庭晒服玩，忽见故乡履。",
   "昔赠我者谁，东邻婵娟子。",
   "因思赠时语，特用结终始。",
   "永愿如履綦，双行复双止。",
   "自吾谪江郡，漂荡三千里。",
   "为感长情人，提携同到此。",
   "今朝一惆怅，反复看未已。",
   "人只履犹双，何曾得相似。",
   "可嗟复可惜，锦表绣为里。",
   "况经梅雨来，色黯花草死。"
  ],
  "title": "感情"
 },
 {
  "id": 4844,
  "author": "白居易",
  "paragraphs": [
   "八月白露降，湖中水方老。",
   "旦夕秋风多，衰荷半倾倒。",
   "手攀青枫树，足蹋黄芦草。",
   "惨淡老容颜，冷落秋怀抱。",
   "有兄在淮楚，有弟在蜀道。",
   "万里何时来，烟波白浩浩。"
  ],
  "title": "南湖晚秋"
 },
 {
  "id": 4845,
  "author": "白居易",
  "paragraphs": [
   "浔阳郡厅后，有树不知名。",
   "秋先梧桐落，春后桃李荣。",
   "五月始萌动，八月已凋零。",
   "左右皆松桂，四时郁青青。",
   "岂量雨露恩，沾濡不均平。",
   "荣枯各有分，天地本无情。",
   "顾我亦相类，早衰向晚成。",
   "形骸少多病，三十不丰盈。",
   "毛鬓早改变，四十白髭生。",
   "谁教两萧索，相对此江城。"
  ],
  "title": "郡厅有树晚荣早凋人不识名因题其上"
 },
 {
  "id": 4846,
  "author": "白居易",
  "paragraphs": [
   "叶下湖又波，秋风此时至。",
   "谁知濩落心，先纳萧条气。",
   "推移感流岁，漂泊思同志。",
   "昔为烟霄侣，今作泥涂吏。",
   "白鸥毛羽弱，青凤文章异。",
   "各闭一笼中，岁晚同憔悴。"
  ],
  "title": "感秋怀微之"
 },
 {
  "id": 4847,
  "author": "白居易",
  "paragraphs": [
   "年长身转慵，百事无所欲。",
   "乃至头上发，经年方一沐。",
   "沐稀发苦落，一沐仍半秃。",
   "短鬓经霜蓬，老面辞春木。",
   "强年过犹近，衰相来何速。",
   "应是烦恼多，心焦血不足。"
  ],
  "title": "因沐感发寄朗上人二首 一"
 },
 {
  "id": 4848,
  "author": "白居易",
  "paragraphs": [
   "渐少不满把，渐短不盈尺。",
   "况兹短少中，日夜落复白。",
   "既无神仙术，何除老死籍。",
   "祗有解脱门，能度衰苦厄。",
   "掩镜望东寺，降心谢禅客。",
   "衰白何足言，剃落犹不惜。"
  ],
  "title": "因沐感发寄朗上人二首 二"
 },
 {
  "id": 4849,
  "author": "白居易",
  "paragraphs": [
   "月出先照山，风生先动水。",
   "亦如早蝉声，先入闲人耳。",
   "一闻愁意结，再听乡心起。",
   "渭上新蝉声，先听浑相似。",
   "衡门有谁听，日暮槐花里。"
  ],
  "title": "早蝉"
 },
 {
  "id": 4850,
  "author": "白居易",
  "paragraphs": [
   "经时苦炎暑，心体但烦倦。",
   "白日一何长，清秋不可见。",
   "岁功成者去，天数极则变。",
   "潜知寒燠间，迁次如乘传。",
   "火云忽朝敛，金风俄夕扇。",
   "枕簟遂清凉，筋骸稍轻健。",
   "因思望月侣，好卜迎秋宴。",
   "竟夜无客来，引杯还自劝。"
  ],
  "title": "苦热喜凉"
 },
 {
  "id": 4851,
  "author": "白居易",
  "paragraphs": [
   "九派绕孤城，城高生远思。",
   "人烟半在船，野水多于地。",
   "穿霞日脚直，驱雁风头利。",
   "去国来几时，江上秋三至。",
   "夫君亦沦落，此地同飘寄。",
   "悯默向隅心，摧颓触笼翅。",
   "且谋眼前计，莫问胸中事。",
   "浔阳酒甚浓，相劝时时醉。"
  ],
  "title": "早秋晚望兼呈韦侍郎"
 },
 {
  "id": 4852,
  "author": "白居易",
  "paragraphs": [
   "雨径绿芜合，霜园红叶多。",
   "萧条司马宅，门巷无人过。",
   "唯对大江水，秋风朝夕波。"
  ],
  "title": "司马宅"
 },
 {
  "id": 4853,
  "author": "白居易",
  "paragraphs": [
   "荒凉满庭草，偃亚侵檐竹。",
   "府吏下厅帘，家僮开被襆。",
   "数声城上漏，一点窗间烛。",
   "官曹冷似冰，谁肯来同宿。"
  ],
  "title": "司马厅独宿"
 },
 {
  "id": 4854,
  "author": "白居易",
  "paragraphs": [
   "夜梦归长安，见我故亲友。",
   "损之在我左，顺之在我右。",
   "云是二月天，春风出携手。",
   "同过靖安里，下马寻元九。",
   "元九正独坐，见我笑开口。",
   "还指西院花，仍开北亭酒。",
   "如言各有故，似惜欢难久。",
   "神合俄顷间，神离欠伸后。",
   "觉来疑在侧，求索无所有。",
   "残灯影闪墙，斜月光穿牖。",
   "天明西北望，万里君知否。",
   "老去无见期，踟蹰搔白首。"
  ],
  "title": "梦与李七庾三十三同访元九"
 },
 {
  "id": 4855,
  "author": "白居易",
  "paragraphs": [
   "风露飒已冷，天色亦黄昏。",
   "中庭有槿花，荣落同一晨。",
   "秋开已寂莫，夕陨何纷纷。",
   "正怜少颜色，复叹不逡巡。",
   "感此因念彼，怀哉聊一陈。",
   "男儿老富贵，女子晚婚姻。",
   "头白始得志，色衰方事人。",
   "后时不获已，安得如青春。"
  ],
  "title": "秋槿"
 },
 {
  "id": 4856,
  "author": "白居易",
  "paragraphs": [
   "南宫鸳鸯地，何忽乌来止。",
   "故人锦帐郎，闻乌笑相视。",
   "疑乌报消息，望我归乡里。",
   "我归应待乌头白，惭愧元郎误欢喜。"
  ],
  "title": "荅元郎中杨员外喜乌见寄"
 },
 {
  "id": 4857,
  "author": "白居易",
  "paragraphs": [
   "上有万仞山，下有千丈水。",
   "苍苍两崖间，阔狭容一苇。",
   "瞿唐呀直泻，滟滪屹中峙。",
   "未夜黑岩昏，无风白浪起。",
   "大石如刀剑，小石如牙齿。",
   "一步不可行，况千三百里。",
   "苒蒻竹篾𥮘，欹危檝师趾。",
   "一跌无完舟，吾生系于此。",
   "常闻仗忠信，蛮貊可行矣。",
   "自古漂沈人，岂尽非君子。",
   "况吾时与命，蹇舛不足恃。",
   "常恐不才身，复作无名死。"
  ],
  "title": "初入峡有感"
 },
 {
  "id": 4858,
  "author": "白居易",
  "paragraphs": [
   "灵珠产无种，彩云出无根。",
   "亦如彼姝子，生此遐陋村。",
   "至丽物难掩，遽选入君门。",
   "独美众所嫉，终弃出塞垣。",
   "唯此希代色，岂无一顾恩。",
   "事排势须去，不得由至尊。",
   "白黑既可变，丹青何足论。",
   "竟埋代北骨，不返巴东魂。",
   "惨淡晚云水，依稀旧乡园。",
   "妍姿化已久，但有村名存。",
   "村中有遗老，指点为我言。",
   "不敢往者戒，恐贻来者冤。",
   "至今村女面，烧灼成瘢痕。"
  ],
  "title": "过昭君村"
 },
 {
  "id": 4859,
  "author": "白居易",
  "paragraphs": [
   "前在浔阳日，已叹宾朋寡。",
   "忽忽抱忧怀，出门无处写。",
   "今来转深僻，穷峡巅山下。",
   "五月断行舟，滟堆正如马。",
   "巴人类猿狖，矍铄满山野。",
   "敢望见交亲，喜逢似人者。"
  ],
  "title": "自江州至忠州"
 },
 {
  "id": 4860,
  "author": "白居易",
  "paragraphs": [
   "山束邑居窄，峡牵气候偏。",
   "林峦少平地，雾雨多阴天。",
   "隐隐煮盐火，漠漠烧畬烟。",
   "赖此东楼夕，风月时翛然。",
   "凭轩望所思，目断心涓涓。",
   "背春有去雁，上水无来船。",
   "我怀巴东守，本是关西贤。",
   "平生已不浅，流落重相怜。",
   "水梗漂万里，笼禽囚五年。",
   "新恩同雨露，远郡邻山川。",
   "书信虽往复，封疆徒接连。",
   "其如美人面，欲见杳无缘。"
  ],
  "title": "初到忠州登东楼寄万州杨八使君"
 },
 {
  "id": 4861,
  "author": "白居易",
  "paragraphs": [
   "乡路音信断，山城日月迟。",
   "欲知州近远，阶前摘荔枝。"
  ],
  "title": "郡中"
 },
 {
  "id": 4862,
  "author": "白居易",
  "paragraphs": [
   "悄悄复悄悄，城隅隐林杪。",
   "山郭灯火稀，峡天星汉少。",
   "年光东流水，生计南枝鸟。",
   "月没江沈沈，西楼殊未晓。"
  ],
  "title": "西楼夜"
 },
 {
  "id": 4863,
  "author": "白居易",
  "paragraphs": [
   "脉脉复脉脉，东楼无宿客。",
   "城暗云雾多，峡深田地窄。",
   "宵灯尚留焰，晨禽初展翮。",
   "欲知山高低，不见东方白。"
  ],
  "title": "东楼晓"
 },
 {
  "id": 4864,
  "author": "白居易",
  "paragraphs": [
   "忆始识君时，爱君世缘薄。",
   "我亦吏王畿，不为名利著。",
   "春寻仙游洞，秋上云居阁。",
   "楼观水潺潺，龙潭花漠漠。",
   "吟诗石上坐，引酒泉边酌。",
   "因话出处心，心期老岩壑。",
   "忽从风雨别，遂被簪缨缚。",
   "君作出山云，我为入笼鹤。",
   "笼深鹤残悴，山远云飘泊。",
   "去处虽不同，同负平生约。",
   "今来各何在，老去随所托。",
   "我守巴南城，君佐征西幕。",
   "年颜渐衰飒，生计仍萧索。",
   "方含去国愁，且羡从军乐。",
   "旧游疑是梦，往事思如昨。",
   "相忆春又深，故山花正落。"
  ],
  "title": "寄王质夫"
 },
 {
  "id": 4865,
  "author": "白居易",
  "paragraphs": [
   "山上巴子城，山下巴江水。",
   "中有穷独人，强名为刺史。",
   "时时窃自哂，刺史岂如是。",
   "仓粟𫗪家人，黄缣裹妻子。",
   "莓苔翳冠带，雾雨霾楼雉。",
   "衙鼓暮复朝，郡斋卧还起。",
   "回头望南浦，亦在烟波里。",
   "而我复何嗟，夫君犹滞此。"
  ],
  "title": "南宾郡斋即事寄杨万州"
 },
 {
  "id": 4866,
  "author": "白居易",
  "paragraphs": [
   "峡内岂无人，所逢非所思。",
   "门前亦有客，相对不相知。",
   "仰望但云树，俯顾惟妻儿。",
   "寝食起居外，端然无所为。",
   "东郊萧处士，聊可与开眉。",
   "能饮满杯酒，善吟长句诗。",
   "庭前吏散后，江畔路干时。",
   "请君携竹杖，一赴郡斋期。"
  ],
  "title": "招萧处士"
 },
 {
  "id": 4867,
  "author": "白居易",
  "paragraphs": [
   "南方饶竹树，唯有青槐稀。",
   "十种七八死，纵活亦支离。",
   "何此郡庭下，一株独华滋。",
   "蒙蒙碧烟叶，袅袅黄花枝。",
   "我家渭水上，此树荫前墀。",
   "忽向天涯见，忆在故园时。",
   "人生有情感，遇物牵所思。",
   "树木犹复尔，况见旧亲知。"
  ],
  "title": "庭槐"
 },
 {
  "id": 4868,
  "author": "白居易",
  "paragraphs": [
   "城上云雾开，沙头风浪定。",
   "参差乱山出，澹泞平江净。",
   "行客舟已远，居人酒初醒。",
   "袅袅秋竹梢，巴蝉声似磬。"
  ],
  "title": "送客回晚兴"
 },
 {
  "id": 4869,
  "author": "白居易",
  "paragraphs": [
   "潇洒城东楼，绕楼多修竹。",
   "森然一万竿，白粉封青玉。",
   "卷帘睡初觉，欹枕看未足。",
   "影转色入楼，床席生浮绿。",
   "空城绝宾客，向夕弥幽独。",
   "楼上夜不归，此君留我宿。"
  ],
  "title": "东楼竹"
 },
 {
  "id": 4870,
  "author": "白居易",
  "paragraphs": [
   "黍香酒初熟，菊暖花未开。",
   "闲听竹枝曲，浅酌茱萸杯。",
   "去年重阳日，漂泊湓城隈。",
   "今岁重阳日，萧条巴子台。",
   "旅鬓寻已白，乡书久不来。",
   "临觞一搔首，座客亦裴回。"
  ],
  "title": "九日登巴台"
 },
 {
  "id": 4871,
  "author": "白居易",
  "paragraphs": [
   "老色日上面，欢情日去心。",
   "今既不如昔，后当不如今。",
   "今犹未甚衰，每事力可任。",
   "花时仍爱出，酒后尚能吟。",
   "但恐如此兴，亦随日销沈。",
   "东城春欲老，勉强一来寻。"
  ],
  "title": "东城寻春"
 },
 {
  "id": 4872,
  "author": "白居易",
  "paragraphs": [
   "江花已萎绝，江草已消歇。",
   "远客何处归，孤舟今日发。",
   "杜鹃声似哭，湘竹斑如血。",
   "共是多感人，仍为此中别。"
  ],
  "title": "江上送客"
 },
 {
  "id": 4873,
  "author": "白居易",
  "paragraphs": [
   "春令有常候，清明桐始发。",
   "何此巴峡中，桐花开十月。",
   "岂伊物理变，信是土宜别。",
   "地气反寒暄，天时倒生杀。",
   "草木坚强物，所禀固难夺。",
   "风候一参差，荣枯遂乖剌。",
   "况吾北人性，不耐南方热。",
   "强羸寿夭间，安得依时节。"
  ],
  "title": "桐花"
 },
 {
  "id": 4874,
  "author": "白居易",
  "paragraphs": [
   "远郡虽褊陋，时祀奉朝经。",
   "夙兴祭风伯，天气晓冥冥。",
   "导骑与从吏，引我出东坰。",
   "水雾重如雨，山火高于星。",
   "忽忆早朝日，与君趋紫庭。",
   "步登龙尾道，却望终南青。",
   "一别身向老，所思心未宁。",
   "至今想在耳，玉音尚玲玲。"
  ],
  "title": "早祭风伯因怀李十一舍人"
 },
 {
  "id": 4875,
  "author": "白居易",
  "paragraphs": [
   "蔼蔼江气春，南宾闰正月。",
   "梅樱与桃杏，次第城上发。",
   "红房烂簇火，素艳纷团雪。",
   "香惜委风飘，愁牵压枝折。",
   "楼中老太守，头上新白发。",
   "冷澹病心情，暄和好时节。",
   "故园音信断，远郡亲宾绝。",
   "欲问花前尊，依然为谁设。"
  ],
  "title": "花下对酒二首 一"
 },
 {
  "id": 4876,
  "author": "白居易",
  "paragraphs": [
   "引手攀红樱，红樱落似霰。",
   "仰首看白日，白日走如箭。",
   "年芳与时景，顷刻犹衰变。",
   "况是血肉身，安能长强健。",
   "人心苦迷执，慕贵忧贫贱。",
   "愁色常在眉，欢容不上面。",
   "况吾头半白，把镜非不见。",
   "何必花下杯，更待他人劝。"
  ],
  "title": "花下对酒二首 二"
 },
 {
  "id": 4877,
  "author": "白居易",
  "paragraphs": [
   "两眼日将暗，四肢渐衰瘦。",
   "束带賸昔围，穿衣妨宽袖。",
   "流年似江水，奔注无昏昼。",
   "志气与形骸，安得长依旧。",
   "亦曾登玉陛，举措多纰缪。",
   "至今金阙籍，名姓独遗漏。",
   "亦曾烧大药，消息乖火候。",
   "至今残丹砂，烧干不成就。",
   "行藏事两失，忧恼心交鬬。",
   "化作憔悴翁，抛身在荒陋。",
   "坐看老病逼，须得医王救。",
   "唯有不二门，其间无夭寿。"
  ],
  "title": "不二门"
 },
 {
  "id": 4878,
  "author": "白居易",
  "paragraphs": [
   "我身何所似，似彼孤生蓬。",
   "秋霜翦根断，浩浩随长风。",
   "昔游秦雍间，今落巴蛮中。",
   "昔为意气郎，今作寂寥翁。",
   "外貌虽寂莫，中怀颇冲融。",
   "赋命有厚薄，委心任穷通。",
   "通当为大鹏，举翅摩苍穹。",
   "穷则为鹪鹩，一枝足自容。",
   "苟知此道者，身穷心不穷。"
  ],
  "title": "我身"
 },
 {
  "id": 4879,
  "author": "白居易",
  "paragraphs": [
   "仙游寺前别，别来十年余。",
   "生别犹怏怏，死别复何如。",
   "客从梓潼来，道君死不虚。",
   "惊疑心未信，欲哭复踟蹰。",
   "踟蹰寝门侧，声发涕亦俱。",
   "衣上今日泪，箧中前月书。",
   "怜君古人风，重有君子儒。",
   "篇咏陶谢辈，风流嵇阮徒。",
   "出身既蹇屯，生世仍须臾。",
   "诚知天至高，安得不一呼。",
   "江南有毒蟒，江北有妖狐。",
   "皆享千年寿，多于王质夫。",
   "不知彼何德，不识此何辜。"
  ],
  "title": "哭王质夫"
 },
 {
  "id": 4880,
  "author": "白居易",
  "paragraphs": [
   "持钱买花树，城东坡上栽。",
   "但购有花者，不限桃杏梅。",
   "百果参杂种，千枝次第开。",
   "天时有早晚，地力无高低。",
   "红者霞艳艳，白者雪皑皑。",
   "游蜂逐不去，好鸟亦来栖。",
   "前有长流水，下有小平台。",
   "时拂台上石，一举风前杯。",
   "花枝荫我头，花蘂落我怀。",
   "独酌复独咏，不觉月平西。",
   "巴俗不爱花，竟春无人来。",
   "唯此醉太守，尽日不能回。"
  ],
  "title": "东坡种花二首 一"
 },
 {
  "id": 4881,
  "author": "白居易",
  "paragraphs": [
   "东坡春向暮，树木今何如。",
   "漠漠花落尽，翳翳叶生初。",
   "每日领童仆，荷鉏仍决渠。",
   "刬土壅其本，引泉溉其枯。",
   "小树低数尺，大树长丈余。",
   "封植来几时，高下随扶疏。",
   "养树既如此，养民亦何殊。",
   "将欲茂枝叶，必先救根株。",
   "云何救根株，劝农均赋租。",
   "云何茂枝叶，省事宽刑书。",
   "移此为郡政，庶几甿俗苏。"
  ],
  "title": "东坡种花二首 二"
 },
 {
  "id": 4882,
  "author": "白居易",
  "paragraphs": [
   "迢迢东郊上，有土青崔嵬。",
   "不知何代物，疑是巴王台。",
   "巴歌久无声，巴宫没黄埃。",
   "靡靡春草合，牛羊缘四隈。",
   "我来一登眺，目极心悠哉。",
   "始见江山势，峰叠水环回。",
   "凭高视听旷，向远胸襟开。",
   "唯有故园念，时时东北来。"
  ],
  "title": "登城东古台"
 },
 {
  "id": 4883,
  "author": "白居易",
  "paragraphs": [
   "昨日哭寝门，今日哭寝门。",
   "借问所哭谁，无非故交亲。",
   "伟卿既长往，质夫亦幽沦。",
   "屈指数年世，收涕自思身。",
   "彼皆少于我，先为泉下人。",
   "我今头半白，焉得身久存。",
   "好狂元郎中，相识二十春。",
   "昔见君生子，今闻君抱孙。",
   "存者尽老大，逝者已成尘。",
   "早晚升平宅，开眉一见君。"
  ],
  "title": "哭诸故人因寄元八"
 },
 {
  "id": 4884,
  "author": "白居易",
  "paragraphs": [
   "仆本儒家子，待诏金马门。",
   "尘忝亲近地，孤负圣明恩。",
   "一旦奉优诏，万里牧远人。",
   "可怜岛夷帅，自称为使君。",
   "身骑牂牁马，口食涂江鳞。",
   "暗澹绯衫故，斓斑白发新。",
   "是时岁二月，玉历布春分。",
   "颁条示皇泽，命宴及良辰。",
   "冉冉趋府吏，蚩蚩聚州民。",
   "有如蛰虫鸟，亦应天地春。",
   "薰草席铺坐，藤枝酒注樽。",
   "中庭无平地，高下随所陈。",
   "蛮鼓声坎坎，巴女舞蹲蹲。",
   "使君居上头，掩口语众宾。",
   "勿笑风俗陋，勿欺官府贫。",
   "蜂巢与蚁穴，随分有君臣。"
  ],
  "title": "郡中春䜩因赠诸客"
 },
 {
  "id": 4885,
  "author": "白居易",
  "paragraphs": [
   "池水暖温暾，水清波潋滟。",
   "簇簇青泥中，新蒲叶如剑。",
   "梅房小白裹，柳彩轻黄染。",
   "顺气草熏熏，适情鸥泛泛。",
   "旧游成梦寐，往事随阳焱。",
   "芳物感幽怀，一动平生念。"
  ],
  "title": "开元寺东池早春"
 },
 {
  "id": 4886,
  "author": "白居易",
  "paragraphs": [
   "野性爱栽植，植柳水中坻。",
   "乘春持斧斫，裁截而树之。",
   "长短既不一，高下随所宜。",
   "倚岸埋大干，临流插小枝。",
   "松柏不可待，楩柟固难移。",
   "不如种此树，此树易荣滋。",
   "无根亦可活，成阴况非迟。",
   "三年未离郡，可以见依依。",
   "种罢水边憩，仰头闲自思。",
   "富贵本非望，功名须待时。",
   "不种东溪柳，端坐欲何为。"
  ],
  "title": "东溪种柳"
 },
 {
  "id": 4887,
  "author": "白居易",
  "paragraphs": [
   "朝起视事毕，晏坐饱食终。",
   "散步长廊下，卧退小斋中。",
   "拙政自多暇，幽情谁与同。",
   "孰云二千石，心如田野翁。"
  ],
  "title": "卧小斋"
 },
 {
  "id": 4888,
  "author": "白居易",
  "paragraphs": [
   "朝上东坡步，夕上东坡步。",
   "东坡何所爱，爱此新成树。",
   "种植当岁初，滋荣及春暮。",
   "信意取次栽，无行亦无数。",
   "绿阴斜景转，芳气微风度。",
   "新叶鸟下来，萎花蝶飞去。",
   "闲携斑竹杖，徐曳黄麻屦。",
   "欲识往来频，青芜成白路。"
  ],
  "title": "步东坡"
 },
 {
  "id": 4889,
  "author": "白居易",
  "paragraphs": [
   "高城直下视，蠢蠢见巴蛮。",
   "安可施政教，尚不通语言。",
   "且喜赋敛毕，幸闻闾井安。",
   "岂伊循良化，赖此丰登年。",
   "案牍既简少，池馆亦清闲。",
   "秋雨檐果落，夕钟林鸟还。",
   "南亭日潇洒，偃卧恣疏顽。"
  ],
  "title": "征秋税毕题郡南亭"
 },
 {
  "id": 4890,
  "author": "白居易",
  "paragraphs": [
   "巴徼炎毒早，二月蚊蟆生。",
   "咂肤拂不去，绕耳薨薨声。",
   "斯物颇微细，中人初甚轻。",
   "如有肤受谮，久则疮痏成。",
   "痏成无奈何，所要防其萌。",
   "么虫何足道，潜喻儆人情。"
  ],
  "title": "蚊蟆"
 },
 {
  "id": 4891,
  "author": "白居易",
  "paragraphs": [
   "骑马出西郭，悠悠欲何之。",
   "独上高寺去，一与白云期。",
   "虚槛晚潇洒，前山碧参差。",
   "忽似青龙合，同望玉峰时。",
   "因咏松雪句，永怀鸾鹤姿。",
   "六年不相见，况乃隔荣衰。"
  ],
  "title": "登龙昌上寺望江南山怀钱舍人"
 },
 {
  "id": 4892,
  "author": "白居易",
  "paragraphs": [
   "西日照高树，树头子规鸣。",
   "东风吹野水，水畔江蓠生。",
   "尽日看山立，有时寻涧行。",
   "兀兀长如此，何许似专城。"
  ],
  "title": "郊下"
 },
 {
  "id": 4893,
  "author": "白居易",
  "paragraphs": [
   "乐往必悲生，泰来由否极。",
   "谁言此数然，吾道何终塞。",
   "尝求詹尹卜，拂龟竟默默。",
   "亦曾仰问天，天但苍苍色。",
   "自兹唯委命，名利心双息。",
   "近日转安闲，乡园亦休忆。",
   "回看世间苦，苦在求不得。",
   "我今无所求，庶离忧悲域。"
  ],
  "title": "遣怀"
 },
 {
  "id": 4894,
  "author": "白居易",
  "paragraphs": [
   "霜降水返壑，风落木归山。",
   "冉冉岁将宴，物皆复本源。",
   "何此南迁客，五年独未还。",
   "命屯分已定，日久心弥安。",
   "亦尝心与口，静念私自言。",
   "去国固非乐，归乡未必欢。",
   "何须自生苦，舍易求其难。"
  ],
  "title": "岁晚"
 },
 {
  "id": 4895,
  "author": "白居易",
  "paragraphs": [
   "杲杲冬日出，照我屋南隅。",
   "负暄闭目坐，和气生肌肤。",
   "初似饮醇醪，又如蛰者苏。",
   "外融百骸畅，中适一念无。",
   "旷然忘所在，心与虚空俱。"
  ],
  "title": "负冬日"
 },
 {
  "id": 4896,
  "author": "白居易",
  "paragraphs": [
   "山城虽荒芜，竹树有嘉色。",
   "郡俸诚不多，亦足充衣食。",
   "外累由心起，心宁累自息。",
   "尚欲忘家乡，谁能算官职。",
   "宜怀齐远近，委顺随南北。",
   "归去诚可怜，天涯住亦得。"
  ],
  "title": "委顺"
 },
 {
  "id": 4897,
  "author": "白居易",
  "paragraphs": [
   "众心爱金玉，众口贪酒肉。",
   "何如此溪翁，饮瓢亦自足。",
   "溪南刈薪草，溪北修墙屋。",
   "岁种一顷田，春驱两黄犊。",
   "于中甚安适，此外无营欲。",
   "溪畔偶相逢，庵中遂同宿。",
   "醉翁向朝市，问我何官禄。",
   "虚言笑杀翁，郎官应列宿。"
  ],
  "title": "宿溪翁"
 },
 {
  "id": 4898,
  "author": "白居易",
  "paragraphs": [
   "商州南十里，有水名寿泉。",
   "涌出石崖下，流经山店前。",
   "忆昔相送日，我去君言还。",
   "寒波与老泪，此地共潺湲。",
   "一去历万里，再来经六年。",
   "形容已变改，处所犹依然。",
   "他日君过此，殷勤吟此篇。"
  ],
  "title": "重过寿泉忆与杨九别时因题店壁"
 },
 {
  "id": 4899,
  "author": "白居易",
  "paragraphs": [
   "凉风起禁掖，新月生宫沼。",
   "夜半秋暗来，万年枝袅袅。",
   "炎凉递时节，钟鼓交昏晓。",
   "遇圣惜年衰，报恩愁力小。",
   "素餐无补益，朱绶虚缠绕。",
   "冠盖栖野云，稻粱养山鸟。",
   "量能私自省，所得已非少。",
   "五品不为贱，五十不为夭。",
   "若无知足心，贪求何日了。"
  ],
  "title": "西掖早秋直夜书意"
 },
 {
  "id": 4900,
  "author": "白居易",
  "paragraphs": [
   "堂下何所有，十松当我阶。",
   "乱立无行次，高下亦不齐。",
   "高者三丈长，下者十尺低。",
   "有如野生物，不知何人栽。",
   "接以青瓦屋，承之白沙台。",
   "朝昏有风月，燥湿无尘泥。",
   "疏韵秋槭槭，凉阴夏凄凄。",
   "春深微雨夕，满叶珠蓑蓑。",
   "岁暮大雪天，压枝玉皑皑。",
   "四时各有趣，万木非其侪。",
   "去年买此宅，多为人所咍。",
   "一家二十口，移转就松来。",
   "移来有何得，但得烦襟开。",
   "即此是益友，岂必交贤才。",
   "顾我犹俗士，冠带走尘埃。",
   "未称为松主，时时一愧怀。"
  ],
  "title": "庭松"
 },
 {
  "id": 4901,
  "author": "白居易",
  "paragraphs": [
   "常爱辋川寺，竹窗东北廊。",
   "一别十余载，见竹未曾忘。",
   "今春二月初，卜居在新昌。",
   "未暇作厩库，且先营一堂。",
   "开窗不糊纸，种竹不依行。",
   "意取北檐下，窗与竹相当。",
   "绕屋声淅淅，逼人色苍苍。",
   "烟通杳蔼气，月透玲珑光。",
   "是时三伏天，天气热如汤。",
   "独此竹窗下，朝回解衣裳。",
   "轻纱一幅巾，小簟六尺床。",
   "无客尽日静，有风终夜凉。",
   "乃知前古人，言事颇谙详。",
   "清风北窗卧，可以傲羲皇。"
  ],
  "title": "竹窗"
 },
 {
  "id": 4902,
  "author": "白居易",
  "paragraphs": [
   "野艇容三人，晚池流浼浼。",
   "悠然依櫂坐，水思如江海。",
   "宿雨洗沙尘，晴风荡烟霭。",
   "残阳上竹树，枝叶生光彩。",
   "我本偶然来，景物如相待。",
   "白鸥惊不起，绿芡行堪采。",
   "齿发虽已衰，性灵未云改。",
   "逢诗遇杯酒，尚有心情在。"
  ],
  "title": "同韩侍郎游郑家池吟诗小饮"
 },
 {
  "id": 4903,
  "author": "白居易",
  "paragraphs": [
   "朝吊李家孤，暮问崔家疾。",
   "回马独归来，低眉心郁郁。",
   "平生所善者，多不过六七。",
   "如何十年间，零落三无一。",
   "刘曾梦中见，元向花前失。",
   "渐老与谁游，春城好风日。"
  ],
  "title": "晚归有感"
 },
 {
  "id": 4904,
  "author": "白居易",
  "paragraphs": [
   "元和二年秋，我年三十七。",
   "长庆二年秋，我年五十一。",
   "中间十四年，六年居谴黜。",
   "穷通与荣悴，委运随外物。",
   "遂师庐山远，重吊湘江屈。",
   "夜听竹枝愁，秋看滟堆没。",
   "近辞巴郡印，又秉纶闱笔。",
   "晚遇何足言，白发映朱绂。",
   "销沈昔意气，改换旧容质。",
   "独有曲江秋，风烟如往日。"
  ],
  "title": "曲江感秋二首 一"
 },
 {
  "id": 4905,
  "author": "白居易",
  "paragraphs": [
   "疏芜南岸草，萧飒西风树。",
   "秋到未几时，蝉声又无数。",
   "莎平绿茸合，莲落青房露。",
   "今日临望时，往年感秋处。",
   "池中水依旧，城上山如故。",
   "独我鬓间毛，昔黑今垂素。",
   "荣名与壮齿，相避如朝暮。",
   "时命始欲来，年颜已先去。",
   "当春不欢乐，临老徒惊误。",
   "故作咏怀诗，题于曲江路。"
  ],
  "title": "曲江感秋二首 二"
 },
 {
  "id": 4906,
  "author": "白居易",
  "paragraphs": [
   "龙蛇隐大泽，麋鹿游丰草。",
   "栖凤安于梧，潜鱼乐于藻。",
   "吾亦爱吾庐，庐中乐吾道。",
   "前松后修竹，偃卧可终老。",
   "各附其所安，不知他物好。"
  ],
  "title": "玩松竹二首 一"
 },
 {
  "id": 4907,
  "author": "白居易",
  "paragraphs": [
   "坐爱前檐前，卧爱北窗北。",
   "窗竹多好风，檐松有嘉色。",
   "幽怀一以合，俗念随缘息。",
   "在尔虽无情，于予即有得。",
   "乃知性相近，不必动与植。"
  ],
  "title": "玩松竹二首 二"
 },
 {
  "id": 4908,
  "author": "白居易",
  "paragraphs": [
   "朝餐多不饱，夜卧常少睡。",
   "自觉寝食间，多无少年味。",
   "平生好诗酒，今亦将舍弃。",
   "酒唯下药饮，无复曾欢醉。",
   "诗多听人吟，自不题一字。",
   "病姿与衰相，日夜相继至。",
   "况当尚少朝，弥惭居近侍。",
   "终当求一郡，聚少渔樵费。",
   "合口便归山，不问人间事。"
  ],
  "title": "衰病无趣因吟所怀"
 },
 {
  "id": 4909,
  "author": "白居易",
  "paragraphs": [
   "亦莫恋此身，亦莫厌此身。",
   "此身何足恋，万劫烦恼根。",
   "此身何足厌，一聚虚空尘。",
   "无恋亦无厌，始是逍遥人。"
  ],
  "title": "逍遥咏"
 },
 {
  "id": 4910,
  "author": "白居易",
  "paragraphs": [
   "曈曈太阳如火色，上行千里下一刻。",
   "出为白昼入为夜，圆转如珠住不得。",
   "住不得，可奈何，为君举酒歌短歌。",
   "歌声苦，词亦苦，四座少年君听取。",
   "今夕未竟明夕催，秋风才往春风回。",
   "人无根蒂时不驻，朱颜白日相隳颓。",
   "劝君且强笑一面，劝君且强饮一杯。",
   "人生不得长欢乐，年少须臾老到来。"
  ],
  "title": "短歌行"
 },
 {
  "id": 4911,
  "author": "白居易",
  "paragraphs": [
   "食檗不易食梅难，檗能苦兮梅能酸。",
   "未如生别之为难，苦在心兮酸在肝。",
   "晨鸡再鸣残月没，征马连嘶行人出。",
   "回看骨肉哭一声，梅酸檗苦甘如蜜。",
   "黄河水白黄云秋，行人河边相对愁。",
   "天寒野旷何处宿？棠棃叶战风飕飕。",
   "生离别，生离别，忧从中来无断绝。",
   "忧极心劳血气衰，未年三十生白发。"
  ],
  "title": "生离别"
 },
 {
  "id": 4912,
  "author": "白居易",
  "paragraphs": [
   "天长地久无终毕，昨夜今朝又明日。",
   "鬓发苍浪牙齿疏，不觉身年四十七。",
   "前去五十有几年，把镜照面心茫然。",
   "既无长绳系白日，又无大药驻朱颜。",
   "朱颜日渐不如故，青史功名在何处？",
   "欲留年少待富贵，富贵不来年少去。",
   "去复去兮如长河，东流赴海无回波。",
   "贤愚贵贱同归尽，北邙冢墓高嵯峨。",
   "古来如此非独我，未死有酒且高歌。",
   "颜回短命伯夷饿，我今所得亦已多。",
   "功名富贵须待命，命若不来知奈何。"
  ],
  "title": "浩歌行"
 },
 {
  "id": 4913,
  "author": "白居易",
  "paragraphs": [
   "王夫子，送君为一尉，东南三千五百里。",
   "道途虽远位虽卑，月俸犹堪活妻子。",
   "男儿口读古人书，束带敛手来从事。",
   "近将徇禄给一家，远则行道佐时理。",
   "行道佐时须待命，委身下位无为耻。",
   "命苟未来且求食，官无卑高及远迩。",
   "男儿上既未能济天下，下又不至饥寒死。",
   "吾观九品至一品，其间气味都相似。",
   "紫绶朱绂青布衫，颜色不同而已矣。",
   "王夫子，别有一事欲劝君，遇酒逢春且欢喜。"
  ],
  "title": "王夫子"
 },
 {
  "id": 4914,
  "author": "白居易",
  "paragraphs": [
   "白头病叟泣且言，禄山未乱入棃园。",
   "能弹琵琶和法曲，多在华清随至尊。",
   "是时天下太平久，年年十月坐朝元。",
   "千官起居环珮合，万国会同车马奔。",
   "金钿照耀石瓮寺，兰麝熏煮温汤源。",
   "贵妃宛转侍君侧，体弱不胜珠翠繁。",
   "冬雪飘飖锦袍暖，春风荡漾霓裳翻。",
   "欢娱未足燕寇至，弓劲马肥胡语喧。",
   "豳土人迁避夷狄，鼎湖龙去哭轩辕。",
   "从此漂沦落南土，万人死尽一身存。",
   "秋风江上浪无限，暮雨舟中酒一尊。",
   "涸鱼久失风波势，枯草曾沾雨露恩。",
   "我自秦来君莫问，骊山渭水如荒村。",
   "新丰树老笼明月，长生殿暗锁春云。",
   "红叶纷纷盖欹瓦，绿苔重重封坏垣。",
   "唯有中官作宫使，每年寒食一开门。"
  ],
  "title": "江南遇天宝乐叟"
 },
 {
  "id": 4915,
  "author": "白居易",
  "paragraphs": [
   "黄昏惨惨天微雪，修行坊西鼓声绝。",
   "张生马瘦衣且单，夜扣柴门与我别。",
   "愧君冒寒来别我，为君酤酒张灯火。",
   "酒酣火煖与君言，何事入关又出关。",
   "荅云前年偶下山，四十余月客长安。",
   "长安古来名利地，空手无金行路难。",
   "朝游九城陌，肥马轻车欺杀客。",
   "暮宿五侯门，残茶冷酒愁杀人。",
   "春明门，门前便是嵩山路。",
   "幸有云泉容此身，明日辞君且归去。"
  ],
  "title": "送张山人归嵩阳"
 },
 {
  "id": 4916,
  "author": "白居易",
  "paragraphs": [
   "刘兄文高行孤立，十五年前名翕习。",
   "是时相遇在符离，我年二十君三十。",
   "得意忘年心迹亲，寓居同县日知闻。",
   "衡门寂莫朝寻我，古寺萧条暮访君。",
   "朝来暮去多携手，穷巷贫居何所有。",
   "秋灯夜写联句诗，春雪朝倾煖寒酒。",
   "陴湖绿爱白鸥飞，濉水清怜红鲤肥。",
   "偶语闲攀芳树立，相扶醉蹋落花归。",
   "张贾弟兄同里巷，乘闲数数来相访。",
   "雨天连宿草堂中，月夜徐行石桥上。",
   "我年渐长忽自惊，镜中冉冉髭须生。",
   "心畏后时同励志，身牵前事各求名。",
   "问我栖栖何所适，乡人荐为鹿鸣客。",
   "二千里别谢交游，三十韵诗慰行役。",
   "出门可怜唯一身，敝裘瘦马入咸秦。",
   "冬冬街鼓红尘暗，晚到长安无主人。",
   "二贾二张与余弟，躯车逦迤来相继。",
   "操词握赋为干戈，锋锐森然胜气多。",
   "齐入文场同苦战，五人十载九登科。",
   "二张得隽名居甲，美退争雄重告捷。",
   "棠棣辉荣并桂枝，芝兰芳馥和荆叶。",
   "唯有沅犀屈未伸，握中自谓骇鸡珍。",
   "三年不鸣鸣必大，岂独骇鸡当骇人。",
   "元和运启千年圣，同遇明时余最幸。",
   "始辞秘阁吏王畿，遽列谏垣升禁闱。",
   "蹇步何堪鸣珮玉，衰容不称著朝衣。",
   "阊阖晨开朝百辟，冕旒不动香烟碧。",
   "步登龙尾上虚空，立去天颜无咫尺。",
   "宫花似雪从乘舆，禁月如霜坐直庐。",
   "身贱每惊随内宴，才微常愧草天书。",
   "晚松寒竹新昌第，职居密近门多闭。",
   "日暮银台下直回，故人到门门暂开。",
   "回头下马一相顾，尘土满衣何处来？",
   "敛手炎凉叙未毕，先说旧山今悔出。",
   "岐阳旅宦少欢娱，江左羇游费时日。",
   "赠我一篇行路吟，吟之句句披沙金。",
   "岁月徒催白发貌，泥涂不屈青云心。",
   "谁会茫茫天地意，短才获用长才弃。",
   "我随鹓鹭入烟云，谬上丹墀为近臣。",
   "君同鸾凤栖荆棘，犹著青袍作选人。",
   "惆怅知贤不能荐，徒为出入蓬莱殿。",
   "月惭谏纸二百张，岁愧俸钱三十万。",
   "大底浮荣何足道，几度相逢即身老。",
   "且倾斗酒慰羇愁，重话符离问旧游。",
   "北巷邻居几家去，东林旧院何人住。",
   "武里村花落复开，流沟山色应如故。",
   "感此酬君千字诗，醉中分手又何之。",
   "须知通塞寻常事，莫叹浮沈先后时。",
   "慷慨临歧重相勉，殷勤别后加餐饭。",
   "君不见买臣衣锦还故乡，五十身荣未为晚。"
  ],
  "title": "醉后走笔酬刘五主簿长句之赠兼简张大贾二十四先辈昆季"
 },
 {
  "id": 4917,
  "author": "白居易",
  "paragraphs": [
   "春来有色暗融融，先到诗情酒思中。",
   "柳岸霏微裛尘雨，杏园澹荡开花风。",
   "闻君独游心郁郁，薄晚新晴骑马出。",
   "醉思诗侣有同年，春叹翰林无暇日。",
   "云夫首倡寒玉音，蔚章继和春搜吟。",
   "此时我亦闭门坐，一日风光三处心。"
  ],
  "title": "和钱员外荅卢员外早春独游曲江见寄长句"
 },
 {
  "id": 4918,
  "author": "白居易",
  "paragraphs": [
   "凉风冷露萧索天，黄蒿紫菊荒凉田。",
   "绕冢秋花少颜色，细虫小蝶飞翻翻。",
   "中有腾腾独行者，手拄渔竿不骑马。",
   "晚从南涧钓鱼回，歇此墟中白杨下。",
   "褐衣半故白发新，人逢知我是何人。",
   "谁言渭浦栖迟客，曾作甘泉侍从臣。"
  ],
  "title": "东墟晚歇"
 },
 {
  "id": 4919,
  "author": "白居易",
  "paragraphs": [
   "客从江南来，来时月上弦。",
   "悠悠行旅中，三见清光圆。",
   "晓随残月行，夕与新月宿。",
   "谁谓月无情，千里远相逐。",
   "朝发渭水桥，暮入长安陌。",
   "不知今夜月，又作谁家客。"
  ],
  "title": "客中月"
 },
 {
  "id": 4920,
  "author": "白居易",
  "paragraphs": [
   "丹旐何飞扬，素骖亦悲鸣。",
   "晨光照闾巷，輀车俨欲行。",
   "萧条九月天，哀挽出重城。",
   "借问送者谁，妻子与弟兄。",
   "苍苍上古原，峨峨开新茔。",
   "含酸一恸哭，异口同哀声。",
   "旧陇转芜绝，新坟日罗列。",
   "春风草绿北邙山，此地年年生死别。"
  ],
  "title": "挽歌词"
 },
 {
  "id": 4921,
  "author": "白居易",
  "paragraphs": [
   "九月西风兴，月冷露华凝。",
   "思君秋夜长，一夜魂九升。",
   "二月东风来，草拆花心开。",
   "思君春日迟，一日肠九回。",
   "妾住洛桥北，君住洛桥南。",
   "十五即相识，今年二十三。",
   "有如女萝草，生在松之侧。",
   "蔓短枝苦高，萦回上不得。",
   "人言人有愿，愿至天必成。",
   "愿作远方兽，步步比肩行。",
   "愿作深山木，枝枝连理生。"
  ],
  "title": "长相思"
 },
 {
  "id": 4922,
  "author": "白居易",
  "paragraphs": [
   "山鹧鸪，朝朝暮暮啼复啼，啼时露白风凄凄。",
   "黄茅冈头秋日晚，苦竹岭下寒月低。",
   "畬田有粟何不啄，石楠有枝何不栖？",
   "迢迢不缓复不急，楼上舟中声暗入。",
   "梦乡迁客展转卧，抱儿寡妇彷徨立。",
   "山鹧鸪，尔本此乡鸟。",
   "生不辞巢不别群，何苦声声啼到晓。",
   "啼到晓，唯能愁北人，南人惯闻如不闻。"
  ],
  "title": "山鹧鸪"
 },
 {
  "id": 4923,
  "author": "白居易",
  "paragraphs": [
   "九江十年冬大雪，江水生冰树枝折。",
   "百鸟无食东西飞，中有旅雁声最饥。",
   "雪中啄草冰上宿，翅冷腾空飞动迟。",
   "江童持网捕将去，手携入市生卖之。",
   "我本北人今谴谪，人鸟虽殊同是客。",
   "见此客鸟伤客人，赎汝放汝飞入云。",
   "雁雁汝飞向何处？第一莫飞西北去。",
   "淮西有贼讨未平，百万甲兵久屯聚。",
   "官军贼军相守老，食尽兵穷将及汝。",
   "健儿饥饿射汝吃，拔汝翅翎为箭羽。"
  ],
  "title": "放旅雁"
 },
 {
  "id": 4924,
  "author": "白居易",
  "paragraphs": [
   "送春归，三月尽日日暮时。",
   "去年杏园花飞御沟绿，何处送春曲江曲。",
   "今年杜鹃花落子规啼，送春何处西江西。",
   "帝城送春犹怏怏，天涯送春能不加惆怅。",
   "莫惆怅，送春人。",
   "冗员无替五年罢，应须准拟再送浔阳春。",
   "五年炎凉凡十变，又知此身健不健。",
   "好去今年江上春，明年未死还相见。"
  ],
  "title": "送春归"
 },
 {
  "id": 4925,
  "author": "白居易",
  "paragraphs": [
   "山石榴，一名山踯躅，一名杜鹃花。",
   "杜鹃啼时花扑扑，九江三月杜鹃来，一声催得一枝开。",
   "江城上佐闲无事，山下𣃁得厅前栽。",
   "烂熳一阑十八树，根株有数花无数。",
   "千房万叶一时新，嫩紫殷红鲜曲尘。",
   "泪痕裛损燕支脸，剪刀裁破红绡巾。",
   "谪仙初堕愁在世，姹女新嫁娇泥春。",
   "日射血珠将滴地，风翻火焰欲烧人。",
   "闲折两枝持在手，细看不似人间有。",
   "花中此物似西施，芙蓉芍药皆嫫母。",
   "奇芳绝艳别者谁，通州迁客元拾遗。",
   "拾遗初贬江陵去，去时正值青春暮。",
   "商山秦岭愁杀君，山石榴花红夹路。",
   "题诗报我何所云，苦云色似石榴裙。",
   "当时丛畔唯思我，今日阑前只忆君。",
   "忆君不见坐销落，日西风起红纷纷。"
  ],
  "title": "山石榴寄元九"
 },
 {
  "id": 4926,
  "author": "白居易",
  "paragraphs": [
   "植物之中竹难写，故今虽画无似者。",
   "萧郎下笔独逼真，丹青以来唯一人。",
   "人画竹身肥拥肿，萧画茎瘦节节竦。",
   "人画竹梢死羸垂，萧画枝活叶叶动。",
   "不根而生从意生，不笋而成由笔成。",
   "野塘水边埼岸侧，森森两丛十五茎。",
   "婵娟不失筠粉态，萧飒尽得风烟情。",
   "举头忽看不似画，低耳静听疑有声。",
   "西丛七茎劲而健，省向天竺寺前石上见。",
   "东丛八茎疏且寒，忆曾湘妃庙里雨中看。",
   "幽姿远思少人别，与君相顾空长叹。",
   "萧郎萧郎老可惜，手颤眼昏头雪色。",
   "自言便是绝笔时，从今此竹尤难得。"
  ],
  "title": "画竹歌"
 },
 {
  "id": 4927,
  "author": "白居易",
  "paragraphs": [
   "真娘墓，虎丘道。",
   "不识真娘镜中面，唯见真娘墓头草。",
   "霜摧桃李风折莲，真娘死时犹少年。",
   "脂肤荑手不牢固，世间尤物难留连。",
   "难留连，易销歇，塞北花，江南雪。"
  ],
  "title": "真娘墓"
 },
 {
  "id": 4928,
  "author": "白居易",
  "paragraphs": [
   "汉皇重色思倾国，御宇多年求不得。",
   "杨家有女初长成，养在深闺人未识。",
   "天生丽质难自弃，一朝选在君王侧。",
   "回眸一笑百媚生，六宫粉黛无颜色。",
   "春寒赐浴华清池，温泉水滑洗凝脂。",
   "侍儿扶起娇无力，始是新承恩泽时。",
   "云鬓花颜金步摇，芙蓉帐暖度春宵。",
   "春宵苦短日高起，从此君王不早朝。",
   "承欢侍宴无闲暇，春从春游夜专夜。",
   "后宫佳丽三千人，三千宠爱在一身。",
   "金屋妆成娇侍夜，玉楼宴罢醉和春。",
   "姊妹弟兄皆列土，可怜光彩生门户。",
   "遂令天下父母心，不重生男重生女。",
   "骊宫高处入青云，仙乐风飘处处闻。",
   "缓歌慢舞凝丝竹，尽日君王看不足。",
   "渔阳鞞鼓动地来，惊破霓裳羽衣曲。",
   "九重城阙烟尘生，千乘万骑西南行。",
   "翠华摇摇行复止，西出都门百余里。",
   "六军不发无奈何，宛转蛾眉马前死。",
   "花钿委地无人收，翠翘金雀玉搔头。",
   "君王掩面救不得，回看血泪相和流。",
   "黄埃散漫风萧索，云栈萦纡登剑阁。",
   "峨嵋山下少人行，旌旗无光日色薄。",
   "蜀江水碧蜀山青，圣主朝朝暮暮情。",
   "行宫见月伤心色，夜雨闻铃肠断声。",
   "天旋日转回龙驭，到此踌躇不能去。",
   "马嵬坡下泥土中，不见玉颜空死处。",
   "君臣相顾尽沾衣，东望都门信马归。",
   "归来池苑皆依旧，太液芙蓉未央柳。",
   "芙蓉如面柳如眉，对此如何不泪垂？",
   "春风桃李花开夜，秋雨梧桐叶落时。",
   "西宫南苑多秋草，宫叶满阶红不埽。",
   "棃园弟子白发新，椒房阿监青娥老。",
   "夕殿萤飞思悄然，孤灯挑尽未成眠。",
   "迟迟钟鼓初长夜，耿耿星河欲曙天。",
   "鸳鸯瓦冷霜华重，翡翠衾寒谁与共。",
   "悠悠生死别经年，魂魄不曾来入梦。",
   "临邛道士鸿都客，能以精诚致魂魄。",
   "为感君王展转思，遂教方士殷勤觅。",
   "排空驭气奔如电，升天入地求之遍。",
   "上穷碧落下黄泉，两处茫茫皆不见。",
   "忽闻海上有仙山，山在虚无缥缈间。",
   "楼阁玲珑五云起，其中绰约多仙子。",
   "中有一人字太真，雪肤花貌参差是。",
   "金阙西厢叩玉扃，转教小玉报双成。",
   "闻道汉家天子使，九华帐里梦魂惊。",
   "揽衣推枕起裴回，珠箔银屏逦迤开。",
   "云鬓半偏新睡觉，花冠不整下堂来。",
   "风吹仙袂飘飖举，犹似霓裳羽衣舞。",
   "玉容寂莫泪阑干，棃花一枝春带雨。",
   "含情凝睇谢君王，一别音容两渺茫。",
   "昭阳殿里恩爱绝，蓬莱宫中日月长。",
   "回头下望人寰处，不见长安见尘雾。",
   "唯将旧物表深情，钿合金钗寄将去。",
   "钗留一股合一扇，钗擘黄金合分钿。",
   "但教心似金钿坚，天上人间会相见。",
   "临别殷勤重寄词，词中有誓两心知。",
   "七月七日长生殿，夜半无人私语时。",
   "在天愿作比翼鸟，在地愿为连理枝。",
   "天长地久有时尽，此恨绵绵无绝期。"
  ],
  "title": "长恨歌"
 },
 {
  "id": 4929,
  "author": "白居易",
  "paragraphs": [
   "蝉鬓加意梳，蛾眉用心埽。",
   "几度晓妆成，君看不言好。",
   "妾身重同穴，君意轻偕老。",
   "惆怅去年来，心知未能道。",
   "今朝一开口，语少意何深。",
   "愿引他时事，移君此日心。",
   "人言夫妇亲，义合如一身。",
   "及至死生际，何曾苦乐均。",
   "妇人一丧夫，终身守孤孑。",
   "有如林中竹，忽被风吹折。",
   "一折不重生，枯死犹抱节。",
   "男儿若丧妇，能不暂伤情。",
   "应似门前柳，逢春易发荣。",
   "风吹一枝折，还有一枝生。",
   "为君委曲言，愿君再三听。",
   "须知妇人苦，从此莫相轻。"
  ],
  "title": "妇人苦"
 },
 {
  "id": 4930,
  "author": "白居易",
  "paragraphs": [
   "花枝缺处青楼开，艳歌一曲酒一杯。",
   "美人劝我急行乐，自古朱颜不再来。",
   "君不见外州客，长安道，一回来，一回老。"
  ],
  "title": "长安道"
 },
 {
  "id": 4931,
  "author": "白居易",
  "paragraphs": [
   "不得哭，潜别离，不得语，暗相思。",
   "两心之外无人知，深笼夜鏁独栖鸟。",
   "利剑春断连理枝，河水虽浊有清日。",
   "乌头虽黑有白时，唯有潜离与暗别。"
  ],
  "title": "潜别离"
 },
 {
  "id": 4932,
  "author": "白居易",
  "paragraphs": [
   "隔浦爱红莲，昨日看犹在。",
   "夜来风吹落，只得一回采。",
   "花开虽有明年期，复愁明年还暂时。"
  ],
  "title": "隔浦莲"
 },
 {
  "id": 4933,
  "author": "白居易",
  "paragraphs": [
   "丘墟郭门外，寒食谁家哭。",
   "风吹旷野纸钱飞，古墓累累春草绿。",
   "棠棃花映白杨树，尽是死生离别处。",
   "冥寞重泉哭不闻，萧萧暮雨人归去。"
  ],
  "title": "寒食野望吟"
 },
 {
  "id": 4934,
  "author": "白居易",
  "paragraphs": [
   "浔阳江头夜送客，枫叶荻花秋索索。",
   "主人下马客在船，举酒欲饮无管弦。",
   "醉不成欢惨将别，别时茫茫江浸月。",
   "忽闻水上琵琶声，主人忘归客不发。",
   "寻声暗问弹者谁，琵琶声停欲语迟。",
   "移船相近邀相见，添酒回灯重开宴。",
   "千呼万唤始出来，犹抱琵琶半遮面。",
   "转轴拨弦三两声，未成曲调先有情。",
   "弦弦掩抑声声思，似诉平生不得意。",
   "低眉信手续续弹，说尽心中无限事。",
   "轻拢慢撚抹复挑，初为霓裳后六幺。",
   "大弦嘈嘈如急雨，小弦切切如私语。",
   "嘈嘈切切错杂弹，大珠小珠落玉盘。",
   "间关莺语花底滑，幽咽泉流水下滩。",
   "水泉冷涩弦疑绝，疑绝不通声暂歇。",
   "别有幽愁暗恨生，此时无声胜有声。",
   "银缾乍破水浆迸，铁骑突出刀枪鸣。",
   "曲终收拨当心画，四弦一声如裂帛。",
   "东舟西舫悄无言，唯见江心秋月白。",
   "沈吟放拨插弦中，整顿衣裳起敛容。",
   "自言本是京城女，家在虾蟆陵下住。",
   "十三学得琵琶成，名蜀教坊第一部。",
   "曲罢曾教善才伏，妆成每被秋娘妒。",
   "五陵年少争缠头，一曲红绡不知数。",
   "钿头云箆击节碎，血色罗裙翻酒污。",
   "今年欢笑复明年，秋月春风等闲度。",
   "弟走从军阿姨死，暮去朝来颜色故。",
   "门前冷落鞍马稀，老大嫁作商人妇。",
   "商人重利轻别离，前月浮梁买茶去。",
   "去来江口守空船，绕船月明江水寒。",
   "夜深忽梦少年事，梦啼妆泪红阑干。",
   "我闻琵琶已叹息，又闻此语重唧唧。",
   "同是天涯沦落人，相逢何必曾相识。",
   "我从去年辞帝京，谪居卧病浔阳城。",
   "浔阳小处无音乐，终岁不闻丝竹声。",
   "住近湓江地低湿，黄芦苦竹绕宅生。",
   "其间旦暮闻何物，杜鹃啼血猿哀鸣。",
   "春江花朝秋月夜，往往取酒还独倾。",
   "岂无山歌与村笛，呕哑嘲哳难为听。",
   "今夜闻君琵琶语，如听仙乐耳暂明。",
   "莫辞更坐弹一曲，为君翻作琵琶行。",
   "感我此言良久立，却坐促弦弦转急。",
   "凄凄不似向前声，满座重闻皆掩泣。",
   "座中泣下谁最多，江州司马青衫湿。"
  ],
  "title": "琵琶引"
 },
 {
  "id": 4935,
  "author": "白居易",
  "paragraphs": [
   "苏家小女名简简，芙蓉花腮柳叶眼。",
   "十一把镜学点妆，十二抽针能绣裳。",
   "十三行坐事调品，不肯迷头白地藏。",
   "玲珑云髻生花样，飘飖风袖蔷薇香。",
   "殊姿异态不可状，忽忽转动如有光。",
   "二月繁霜杀桃李，明年欲嫁今年死。",
   "丈人阿母勿悲啼，此女不是凡夫妻。",
   "恐是天仙谪人世，只合人间十三岁。",
   "大都好物不坚牢，彩云易散琉璃脆。"
  ],
  "title": "简简吟"
 },
 {
  "id": 4936,
  "author": "白居易",
  "paragraphs": [
   "花非花，雾非雾，夜半来，天明去。",
   "来如春梦几多时，去似朝云无觅处。"
  ],
  "title": "花非花"
 },
 {
  "id": 4937,
  "author": "白居易",
  "paragraphs": [
   "余杭邑客多羇贫，其间甚者萧与殷。",
   "天寒身上犹衣葛，日高甑中未拂尘。",
   "江城山寺十一月，北风吹沙雪纷纷。",
   "宾客不见绨袍惠，黎庶未沾襦袴恩。",
   "此时太守自惭愧，重衣复衾有余温。",
   "因命染人与针女，先制两裘赠二君。",
   "吴绵细软桂布密，柔如狐腋白似云。",
   "劳将诗书投赠我，如此小惠何足论。",
   "我有大裘君未见，宽广和暖如阳春。",
   "此裘非缯亦非纩，裁以法度絮以仁。",
   "刀尺钝拙制未毕，出亦不独裹一身。",
   "若令在郡得五考，与君展覆杭州人。"
  ],
  "title": "醉后狂言酬赠萧殷二协律"
 },
 {
  "id": 4938,
  "author": "白居易",
  "paragraphs": [
   "罢胡琴，掩秦瑟，玲珑再拜歌初毕。",
   "谁道使君不解歌，听唱黄鸡与白日。",
   "黄鸡催晓丑时鸣，白日催年酉前没。",
   "腰间红绶系未稳，镜里朱颜看已失。",
   "玲珑玲珑奈老何，使君歌了汝更歌。"
  ],
  "title": "醉歌"
 },
 {
  "id": 4939,
  "author": "白居易",
  "paragraphs": [
   "忆在贞元岁，初登典校司。",
   "身名同日授，心事一言知。",
   "肺腑都无隔，形骸两不羁。",
   "疏狂属年少，闲散为官卑。",
   "分定金兰契，言通药石规。",
   "交贤方汲汲，友直每偲偲。",
   "有月多同赏，无杯不共持。",
   "秋风拂琴匣，夜雪卷书帷。",
   "高上慈恩塔，幽寻皇子陂。",
   "唐昌玉蘂会，崇敬牡丹期。",
   "笑劝迂辛酒，闲吟短李诗。",
   "儒风爱敦质，佛理赏玄师。",
   "度日曾无闷，通宵靡不为。",
   "双声联律句，八面对宫棋。",
   "往往游三省，腾腾出九逵。",
   "寒销直城路，春到曲江池。",
   "树暖枝条弱，山晴彩翠奇。",
   "峰攒石绿点，柳宛曲尘丝。",
   "岸草烟铺地，园花雪压枝。",
   "早光红照耀，新溜碧逶迤。",
   "幄幕侵堤布，盘筵占地施。",
   "征伶皆绝艺，选伎悉名姬。",
   "粉黛凝春态，金钿耀水嬉。",
   "风流夸堕髻，时世鬬啼眉。",
   "密坐随欢促，华尊逐胜移。",
   "香飘歌袂动，翠落舞钗遗。",
   "筹插红螺椀，觥飞白玉卮。",
   "打嫌调笑易，饮讶卷波迟。",
   "残席喧哗散，归鞍酩酊骑。",
   "酡颜乌帽侧，醉袖玉鞭垂。",
   "紫陌传钟鼓，红尘塞路岐。",
   "几时曾𫏐别，何处不相随？",
   "茌苒星霜换，回环节候催。",
   "两衙多请告，三考欲成资。",
   "运启千年圣，天成万物宜。",
   "皆当少壮日，同惜盛明时。",
   "光景嗟虚掷，云霄窃暗窥。",
   "攻文朝矻矻，讲学夜孜孜。",
   "策目穿如札，锋毫锐若锥。",
   "繁张获鸟网，坚守钓鱼坻。",
   "并受夔龙荐，齐陈鼌董词。",
   "万言经济略，三策太平基。",
   "中第争无敌，专场战不疲。",
   "辅车排胜阵，掎角搴降旗。",
   "双阙纷容卫，千僚俨等衰。",
   "恩随紫泥降，名向白麻披。",
   "既在高科选，还从好爵縻。",
   "东垣君谏诤，西邑我驱驰。",
   "再喜登乌府，多惭侍赤墀。",
   "官班分内外，游处遂参差。",
   "每列鹓鸾序，偏瞻獬豸姿。",
   "简威霜凛冽，衣彩绣葳蕤。",
   "正色摧强御，刚肠嫉喔咿。",
   "常憎持禄位，不拟保妻儿。",
   "养勇期除恶，输忠在灭私。",
   "下鞲惊燕雀，当道慑狐狸。",
   "南国人无怨，东台吏不欺。",
   "理冤多定国，切谏甚辛毗。",
   "造次行于是，平生志在兹。",
   "道将心共直，言与行兼危。",
   "水暗波翻覆，山藏路险巇。",
   "未为明主识，已被幸臣疑。",
   "木秀遭风折，兰芳遇霰萎。",
   "千钧势易压，一柱力难搘。",
   "腾口因成痏，吹毛遂得疵。",
   "忧来吟贝锦，谪去咏江蓠。",
   "邂逅尘中遇，殷勤马上辞。",
   "贾生离魏阙，王粲向荆夷。",
   "水过清源寺，山经绮季祠。",
   "心摇汉皋珮，泪堕岘亭碑。",
   "驿路缘云际，城楼枕水湄。",
   "思乡多绕泽，望阙独登陴。",
   "林晚青萧索，江平绿渺弥。",
   "野秋鸣蟋蟀，沙冷聚鸬鹚。",
   "官舍黄茅屋，人家苦竹篱。",
   "白醪充夜酌，红粟备晨炊。",
   "寡鹤摧风翮，鳏鱼失水鬐。",
   "暗雏啼渴旦，凉叶坠相思。",
   "一点寒灯灭，三声晓角吹。",
   "蓝衫经雨故，骢马卧霜羸。",
   "念涸谁濡沫，嫌醒自歠醨。",
   "耳垂无伯乐，舌在有张仪。",
   "负气冲星剑，倾心向日葵。",
   "金言自销铄，玉性肯磷缁。",
   "伸屈须看蠖，穷通莫问龟。",
   "定知身是患，应用道为医。",
   "想子今如彼，嗟予独在斯。",
   "无憀当岁杪，有梦到天涯。",
   "坐阻连襟带，行乖接履綦。",
   "润销衣上雾，香散室中芝。",
   "念远缘迁贬，惊时为别离。",
   "素书三往复，明月七盈亏。",
   "旧里非难到，余欢不可追。",
   "树依兴善老，草傍静安衰。",
   "前事思如昨，中怀写向谁。",
   "北村寻古柏，南宅访辛夷。",
   "此日空搔首，何人共解颐。",
   "病多知夜永，年长觉秋悲。",
   "不饮长如醉，加餐亦似饥。",
   "狂吟一千字，因使寄微之。"
  ],
  "title": "代书诗一百韵寄微之"
 },
 {
  "id": 4940,
  "author": "白居易",
  "paragraphs": [
   "勤苦成名后，优游得意间。",
   "玉怜同匠琢，桂恨隔年攀。",
   "山静豹难隐，谷幽莺暂还。",
   "微吟诗引步，浅酌酒开颜。",
   "门迥暮临水，窗深朝对山。",
   "云衢日相待，莫误许身闲。"
  ],
  "title": "和郑元及第后秋归洛下闲居"
 },
 {
  "id": 4941,
  "author": "白居易",
  "paragraphs": [
   "宠新卿典礼，会盛客征文。",
   "不失迁莺侣，因成贺燕群。",
   "池台晴间雪，冠盖暮和云。",
   "共仰曾攀处，年深桂尚熏。"
  ],
  "title": "与诸同年贺座主侍郎新拜太常同宴萧尚书亭子"
 },
 {
  "id": 4942,
  "author": "白居易",
  "paragraphs": [
   "盛时陪上第，暇日会群贤。",
   "桂折因同树，莺迁各异年。",
   "宾阶纷组佩，妓席俨花钿。",
   "促膝齐荣贱，差肩次后先。",
   "助歌林下水，销酒雪中天。",
   "他日升沈者，无忘共此筵。"
  ],
  "title": "东都冬日会诸同年宴郑家林亭"
 },
 {
  "id": 4943,
  "author": "白居易",
  "paragraphs": [
   "元圣生乘运，忠贤出应期。",
   "还将稽古力，助立太平基。",
   "土控吴兼越，州连歙与池。",
   "山河地襟带，军镇国藩维。",
   "廉察安江甸，澄清肃海夷。",
   "股肱分外守，耳目付中司。",
   "楚老歌来暮，秦人咏去思。",
   "望如时雨至，福是岁星移。",
   "政静民无讼，刑行吏不欺。",
   "㧑谦惊主宠，阴德畏人知。",
   "白玉惭温色，朱绳让直辞。",
   "行为时领袖，言作世蓍龟。",
   "盛幕招贤士，连营训锐师。",
   "光华下鹓鹭，气色动熊罴。",
   "出入麾幢引，登临剑戟随。",
   "好风迎解榻，美景待搴帷。",
   "晴野霞飞绮，春郊柳宛丝。",
   "城乌惊画角，江雁避红旗。",
   "藉草朱轮驻，攀花紫绶垂。",
   "山宜谢公屐，洲称柳家诗。",
   "酒气和芳杜，弦声乱子规。",
   "分球齐马首，列舞匝蛾眉。",
   "醉惜年光晚，欢怜日影迟。",
   "回塘排玉櫂，归路拥金羁。",
   "自顾龙钟者，尝蒙噢咻之。",
   "仰山尘不让，涉海水难为。",
   "身忝乡人荐，名因国士推。",
   "提携增善价，拂拭长妍姿。",
   "射策端心术，迁乔整羽仪。",
   "幸穿杨远叶，谬折桂高枝。",
   "佩德潜书带，铭仁暗勒肌。",
   "饬躬趋馆舍，拜手挹阶墀。",
   "霄汉程虽在，风尘迹尚卑。",
   "敝衣羞布素，败屋厌茅茨。",
   "养乏晨昏膳，居无伏腊资。",
   "盛时贫可耻，壮岁病堪嗤。",
   "擢第名方立，耽书力未疲。",
   "磨铅重剸割，策蹇再奔驰。",
   "相马须怜瘦，呼鹰正及饥。",
   "扶摇重即事，会有荅恩时。"
  ],
  "title": "叙德书情四十韵上宣歙翟中丞"
 },
 {
  "id": 4944,
  "author": "白居易",
  "paragraphs": [
   "巨镇为邦屏，全材作国桢。",
   "韬钤汉上将，文墨鲁诸生。",
   "豹虎关西卒，金汤渭北城。",
   "宠深初受棨，威重正扬兵。",
   "阵占山河布，军谙水草行。",
   "夏苗侵虎落，宵遁失蕃营。",
   "云队攒戈戟，风行卷斾旌。",
   "堠空烽火灭，气胜鼓鼙鸣。",
   "胡马辞南牧，周师罢北征。",
   "回头问天下，何处有欃枪。"
  ],
  "title": "和渭北刘大夫借便秋遮虏寄朝中亲友"
 },
 {
  "id": 4945,
  "author": "白居易",
  "paragraphs": [
   "甲第何年置，朱门此地开。",
   "山当宾阁出，溪绕妓堂回。",
   "覆井桐新长，阴窗竹旧栽。",
   "池荒红菡萏，砌老绿莓苔。",
   "捐馆梁王去，思人楚客来。",
   "西园飞盖处，依旧月裴回。"
  ],
  "title": "题故曹王宅"
 },
 {
  "id": 4946,
  "author": "白居易",
  "paragraphs": [
   "岐路南将北，离忧弟与兄。",
   "关河千里别，风雪一身行。",
   "夕宿劳乡梦，晨装惨旅情。",
   "家贫忧后事，日短念前程。",
   "烟雁翻寒渚，霜乌聚古城。",
   "谁怜陟冈者，西楚望南荆。"
  ],
  "title": "自江陵之徐州路上寄兄弟"
 },
 {
  "id": 4947,
  "author": "白居易",
  "paragraphs": [
   "去岁欢游何处去？曲江西岸杏园东。",
   "花下忘归因美景，尊前劝酒是春风。",
   "各从微宦风尘里，共度流年离别中。",
   "今日相逢愁又喜，八人分散两人同。"
  ],
  "title": "酬哥舒大见赠"
 },
 {
  "id": 4948,
  "author": "白居易",
  "paragraphs": [
   "遥夜凉风楚客悲，清砧繁漏月高时。",
   "秋霜似鬓年空长，春草如袍位尚卑。",
   "词赋擅名来已久，烟霄得路去何迟。",
   "汉庭卿相皆知己，不荐扬雄欲荐谁。"
  ],
  "title": "和谈校书秋夜感怀呈朝中亲友"
 },
 {
  "id": 4949,
  "author": "白居易",
  "paragraphs": [
   "惆怅时节晚，两情千里同。",
   "离忧不散处，庭树正秋风。",
   "燕影动归翼，蕙香销故丛。",
   "佳期与芳岁，牢落两成空。"
  ],
  "title": "感秋寄远"
 },
 {
  "id": 4950,
  "author": "白居易",
  "paragraphs": [
   "帝子吹箫逐凤皇，空留仙洞号华阳。",
   "落花何处堪惆怅，头白宫人埽影堂。"
  ],
  "title": "春题华阳观"
 },
 {
  "id": 4951,
  "author": "白居易",
  "paragraphs": [
   "不堪红叶青苔地，又是凉风暮雨天。",
   "莫怪独吟秋思苦，比君校近二毛年。"
  ],
  "title": "秋雨中赠元九"
 },
 {
  "id": 4952,
  "author": "白居易",
  "paragraphs": [
   "宠辱忧欢不到情，任他朝市自营营。",
   "独寻秋景城东去，白鹿原头信马行。"
  ],
  "title": "城东闲游"
 },
 {
  "id": 4953,
  "author": "白居易",
  "paragraphs": [
   "丽句劳相赠，佳期恨有违。",
   "早知留酒待，悔不趁花归。",
   "春尽绿醅老，雨多红萼稀。",
   "今朝如一醉，犹得及芳菲。"
  ],
  "title": "荅韦八"
 },
 {
  "id": 4954,
  "author": "白居易",
  "paragraphs": [
   "华阳观里仙桃发，把酒看花心自知。",
   "争忍开时不同醉，明朝后日即空枝。"
  ],
  "title": "华阳观桃花时招李六拾遗饮"
 },
 {
  "id": 4955,
  "author": "白居易",
  "paragraphs": [
   "莫悲金谷园中月，莫叹天津桥上春。",
   "若学多情寻往事，人间何处不伤神。"
  ],
  "title": "和友人洛中春感"
 },
 {
  "id": 4956,
  "author": "白居易",
  "paragraphs": [
   "昨日诏书下，求贤访陆沈。",
   "无论能与否，皆起徇名心。",
   "君独南游去，云山蜀路深。"
  ],
  "title": "送张南简入蜀"
 },
 {
  "id": 4957,
  "author": "白居易",
  "paragraphs": [
   "忽忆前年科第后，此时鸡鹤暂同群。",
   "秋风惆怅须吹散，鸡在中庭鹤在云。"
  ],
  "title": "寄陆补阙"
 },
 {
  "id": 4958,
  "author": "白居易",
  "paragraphs": [
   "人道秋中明月好，欲邀同赏意如何。",
   "华阳洞里秋坛上，今夜清光此处多。"
  ],
  "title": "华阳观中八月十五日夜招友玩月"
 },
 {
  "id": 4959,
  "author": "白居易",
  "paragraphs": [
   "春来无伴闲游少，行乐三分减二分。",
   "何况今朝杏园里，闲人逢尽不逢君。"
  ],
  "title": "曲江忆元九"
 },
 {
  "id": 4960,
  "author": "白居易",
  "paragraphs": [
   "不见刘君来近远，门前两度满枝花。",
   "朝来惆怅宣平过，柳巷当头第一家。"
  ],
  "title": "过刘三十二故宅"
 },
 {
  "id": 4961,
  "author": "白居易",
  "paragraphs": [
   "村南无限桃花发，唯我多情独自来。",
   "日暮风吹红满地，无人解惜为谁开。"
  ],
  "title": "下邽庄南桃花"
 },
 {
  "id": 4962,
  "author": "白居易",
  "paragraphs": [
   "慈恩春色今朝尽，尽日裴回倚寺门。",
   "惆怅春归留不得，紫藤花下渐黄昏。"
  ],
  "title": "三月三十日题慈恩寺"
 },
 {
  "id": 4963,
  "author": "白居易",
  "paragraphs": [
   "香胜烧兰红胜霞，城中最数令公家。",
   "人人散后君须看，归到江南无此花。"
  ],
  "title": "看恽家牡丹花戏赠李二十"
 },
 {
  "id": 4964,
  "author": "白居易",
  "paragraphs": [
   "性情懒慢好相亲，门巷萧条称作邻。",
   "背烛共怜深夜月，蹋花同惜少年春。",
   "杏坛住僻虽宜病，芸阁官微不救贫。",
   "文行如君尚憔悴，不知霄汉待何人。"
  ],
  "title": "春中与卢四周谅华阳观同居"
 },
 {
  "id": 4965,
  "author": "白居易",
  "paragraphs": [
   "青门走马趁心期，惆怅归来已校迟。",
   "应过唐昌玉蘂后，犹当崇敬牡丹时。",
   "暂游还忆崔先辈，欲醉先邀李拾遗。",
   "尚残半月芸香俸，不作归粮作酒赀。"
  ],
  "title": "自城东至以诗代书戏招李六拾遗崔二十六先辈"
 },
 {
  "id": 4966,
  "author": "白居易",
  "paragraphs": [
   "一为趋走吏，尘土不开颜。",
   "孤负平生眼，今朝始见山。"
  ],
  "title": "盩厔县北楼望山"
 },
 {
  "id": 4967,
  "author": "白居易",
  "paragraphs": [
   "紫阁峰西清渭东，野烟深处夕阳中。",
   "风荷老叶萧条绿，水蓼残花寂寞红。",
   "我厌宦游君失意，可怜秋思两心同。"
  ],
  "title": "县西郊秋寄赠马造"
 },
 {
  "id": 4968,
  "author": "白居易",
  "paragraphs": [
   "百年愁里过，万感醉中来。",
   "惆怅城西别，愁眉两不开。"
  ],
  "title": "别韦苏州"
 },
 {
  "id": 4969,
  "author": "白居易",
  "paragraphs": [
   "移根易地莫憔悴，野外庭前一种春。",
   "少府无妻春寂寞，花开将尔当夫人。"
  ],
  "title": "戏题新栽蔷薇"
 },
 {
  "id": 4970,
  "author": "白居易",
  "paragraphs": [
   "自怜幽会心期阻，复愧嘉招书信频。",
   "王事牵身去不得，满山松雪属他人。"
  ],
  "title": "酬王十八李大见招游山"
 },
 {
  "id": 4971,
  "author": "白居易",
  "paragraphs": [
   "百岁几回同酩酊，一年今日最芳菲。",
   "愿将花赠天台女，留取刘郎到夜归。"
  ],
  "title": "县南花下醉中留刘五"
 },
 {
  "id": 4972,
  "author": "白居易",
  "paragraphs": [
   "杨氏弟兄俱醉卧，披衣独起下高斋。",
   "夜深不语中庭立，月照藤花影上阶。"
  ],
  "title": "宿杨家"
 },
 {
  "id": 4973,
  "author": "白居易",
  "paragraphs": [
   "春初携手春深散，无日花间不醉狂。",
   "别后何人堪共醉，犹残十日好风光。"
  ],
  "title": "醉中留别杨六兄弟"
 },
 {
  "id": 4974,
  "author": "白居易",
  "paragraphs": [
   "金光门外昆明路，半醉腾腾信马回。",
   "数日非关王事系，牡丹花尽始归来。"
  ],
  "title": "醉中归盩厔"
 },
 {
  "id": 4975,
  "author": "白居易",
  "paragraphs": [
   "乱峰深处云居路，共蹋花行独惜春。",
   "胜地本来无定主，大都山属爱山人。"
  ],
  "title": "游云居寺赠穆三十六地主"
 },
 {
  "id": 4976,
  "author": "白居易",
  "paragraphs": [
   "霄汉风尘俱是系，蔷薇花委故山深。",
   "怜君独向涧中立，一把红芳三处心。"
  ],
  "title": "和王十八蔷薇涧花时有怀萧侍御兼见赠"
 },
 {
  "id": 4977,
  "author": "白居易",
  "paragraphs": [
   "今年到时夏云白，去年来时秋树红。",
   "两度见山心有愧，皆因王事到山中。"
  ],
  "title": "再因公事到骆口驿"
 },
 {
  "id": 4978,
  "author": "白居易",
  "paragraphs": [
   "文略也从牵吏役，质夫何故恋嚣尘。",
   "始知解爱山中宿，千万人中无一人。"
  ],
  "title": "期李二十文略王十八质夫不至独宿仙游寺"
 },
 {
  "id": 4979,
  "author": "白居易",
  "paragraphs": [
   "莫羡蓬莱鸾鹤侣，道成羽翼自生身。",
   "君看名在丹台者，尽是人间修道人。"
  ],
  "title": "酬赵秀才赠新登科诸先辈"
 },
 {
  "id": 4980,
  "author": "白居易",
  "paragraphs": [
   "雪尽终南又欲春，遥怜翠色对红尘。",
   "千车万马九衢上，回首看山无一人。"
  ],
  "title": "过天门街"
 },
 {
  "id": 4981,
  "author": "白居易",
  "paragraphs": [
   "芳意将阑风又吹，白云离叶雪辞枝。",
   "集贤雠校无闲日，落尽瑶花君不知。"
  ],
  "title": "惜玉蘂花有怀集贤王校书起"
 },
 {
  "id": 4982,
  "author": "白居易",
  "paragraphs": [
   "未将时会合，且与俗浮沈。",
   "鸿养青冥翮，蛟潜云雨心。",
   "烟郊春别远，风碛暮程深。",
   "墨客投何处，幷州旧翰林。"
  ],
  "title": "春送卢秀才下第游太原谒严尚书"
 },
 {
  "id": 4983,
  "author": "白居易",
  "paragraphs": [
   "白社羁游伴，青门远别离。",
   "浮名相引住，归路不同归。"
  ],
  "title": "长安送柳大东归"
 },
 {
  "id": 4984,
  "author": "白居易",
  "paragraphs": [
   "得道即无著，随缘西复东。",
   "貌依年腊老，心到夜禅空。",
   "山宿驯溪虎，江行滤水虫。",
   "悠悠尘客思，春满碧云中。"
  ],
  "title": "送文畅上人东游"
 },
 {
  "id": 4985,
  "author": "白居易",
  "paragraphs": [
   "晚景函关路，凉风社日天。",
   "青岩新有燕，红树欲无蝉。",
   "愁立驿楼上，厌行官堠前。",
   "萧条秋兴苦，渐近二毛年。"
  ],
  "title": "社日关路作"
 },
 {
  "id": 4986,
  "author": "白居易",
  "paragraphs": [
   "欲入中门泪满巾，庭花无主两回春。",
   "轩窗帘幕皆依旧，只是堂前欠一人。"
  ],
  "title": "重到毓村宅有感"
 },
 {
  "id": 4987,
  "author": "白居易",
  "paragraphs": [
   "九月徐州新战后，悲风杀气满山河。",
   "唯有流沟山下寺，门前依旧白云多。"
  ],
  "title": "乱后过流沟寺"
 },
 {
  "id": 4988,
  "author": "白居易",
  "paragraphs": [
   "多病多愁心自知，行年未老发先衰。",
   "随梳落去何须惜，不落终须变作丝。"
  ],
  "title": "叹发落"
 },
 {
  "id": 4989,
  "author": "白居易",
  "paragraphs": [
   "成名共记甲科上，署吏同登芸阁间。",
   "唯是尘心殊道性，秋蓬常转水长闲。"
  ],
  "title": "留别吴七正字"
 },
 {
  "id": 4990,
  "author": "白居易",
  "paragraphs": [
   "家寄关西住，身为河北游。",
   "萧条岁除夜，旅泊在洺州。"
  ],
  "title": "除夜宿洺州"
 },
 {
  "id": 4991,
  "author": "白居易",
  "paragraphs": [
   "邯郸驿里逢冬至，抱膝灯前影伴身。",
   "想得家中夜深坐，还应说著远行人。"
  ],
  "title": "邯郸冬至夜思家"
 },
 {
  "id": 4992,
  "author": "白居易",
  "paragraphs": [
   "艳质无由见，寒衾不可亲。",
   "何堪最长夜，俱作独眠人。"
  ],
  "title": "冬至夜怀湘灵"
 },
 {
  "id": 4993,
  "author": "白居易",
  "paragraphs": [
   "黄金不惜买蛾眉，拣得如花三四枝。",
   "歌舞教成心力尽，一朝身去不相随。"
  ],
  "title": "感故张仆射诸妓"
 },
 {
  "id": 4994,
  "author": "白居易",
  "paragraphs": [
   "暗将心地出人间，五六年来人怪闲。",
   "自嫌恋著未全尽，犹爱云泉多在山。"
  ],
  "title": "游仙游山"
 },
 {
  "id": 4995,
  "author": "白居易",
  "paragraphs": [
   "袖里新诗十首余，吟看句句是琼琚。",
   "如何持此将干谒，不及公卿一字书。"
  ],
  "title": "见尹公亮新诗偶赠绝句"
 },
 {
  "id": 4996,
  "author": "白居易",
  "paragraphs": [
   "风竹松烟昼掩关，意中长似在深山。",
   "无人不怪长安住，何独朝朝暮暮间。"
  ],
  "title": "长安闲居"
 },
 {
  "id": 4997,
  "author": "白居易",
  "paragraphs": [
   "散职无羁束，羸骖少送迎。",
   "朝从直城出，春傍曲江行。",
   "风起池东暖，云开山北晴。",
   "冰销泉脉动，雪尽草芽生。",
   "露杏红初坼，烟杨绿未成。",
   "影迟新度雁，声涩欲啼莺。",
   "闲地心俱静，韶光眼共明。",
   "酒狂怜性逸，药效喜身轻。",
   "慵慢疏人事，幽栖逐野情。",
   "回看芸阁笑，不似有浮名。"
  ],
  "title": "早春独游曲江"
 },
 {
  "id": 4998,
  "author": "白居易",
  "paragraphs": [
   "厌从薄宦校青简，悔别故山思白云。",
   "犹喜兰台非傲吏，归时应免动移文。"
  ],
  "title": "秘书省中忆旧山"
 },
 {
  "id": 4999,
  "author": "白居易",
  "paragraphs": [
   "清风吹枕席，白露湿衣裳。",
   "好是相亲夜，漏迟天气凉。"
  ],
  "title": "凉夜有怀"
 },
 {
  "id": 5000,
  "author": "白居易",
  "paragraphs": [
   "花落鸟嘤嘤，南归称野情。",
   "月宜秦岭宿，春好蜀江行。",
   "乡路通云栈，郊扉近锦城。",
   "乌台陟冈送，人羡别时荣。"
  ],
  "title": "送武士曹归蜀"
 },
 {
  "id": 5001,
  "author": "白居易",
  "paragraphs": [
   "故园望断欲何如，楚水吴山万里余。",
   "今日因君访兄弟，数行乡泪一封书。"
  ],
  "title": "江南送北客因凭寄徐州兄弟书"
 },
 {
  "id": 5002,
  "author": "白居易",
  "paragraphs": [
   "离离原上草，一岁一枯荣。",
   "野火烧不尽，春风吹又生。",
   "远芳侵古道，晴翠接荒城。",
   "又送王孙去，萋萋满别情。"
  ],
  "title": "赋得古原草送别"
 },
 {
  "id": 5003,
  "author": "白居易",
  "paragraphs": [
   "逝者绝影响，空庭朝复昏。",
   "家人哀临毕，夜鏁寿堂门。",
   "无妻无子何人葬，空见铭旌向月翻。"
  ],
  "title": "夜哭李夷道"
 },
 {
  "id": 5004,
  "author": "白居易",
  "paragraphs": [
   "久为劳生事，不学摄生道。",
   "年少已多病，此身岂堪老。"
  ],
  "title": "病中作"
 },
 {
  "id": 5005,
  "author": "白居易",
  "paragraphs": [
   "扁舟泊云岛，倚櫂念乡国。",
   "四望不见人，烟江澹秋色。",
   "客心贫易动，日入愁未息。"
  ],
  "title": "秋江晚泊"
 },
 {
  "id": 5006,
  "author": "白居易",
  "paragraphs": [
   "不与人境接，寺门开向山。",
   "暮钟寒鸟聚，秋雨病僧闲。",
   "月隐云树外，萤飞廊宇间。",
   "幸投花界宿，暂得静心颜。"
  ],
  "title": "旅次景空寺宿幽上人院"
 },
 {
  "id": 5007,
  "author": "白居易",
  "paragraphs": [
   "諠諠车骑帝王州，羇病无心逐胜游。",
   "明月春风三五夜，万人行乐一人愁。"
  ],
  "title": "长安正月十五日"
 },
 {
  "id": 5008,
  "author": "白居易",
  "paragraphs": [
   "原上新坟委一身，城中旧宅有何人。",
   "妓堂宾阁无归日，野草山花又欲春。",
   "门客空将感恩泪，白杨风里一沾巾。"
  ],
  "title": "过高将军墓"
 },
 {
  "id": 5009,
  "author": "白居易",
  "paragraphs": [
   "病逢佳节长叹息，春雨蒙蒙榆柳色。",
   "羸坐全非旧日容，扶行半是他人力。",
   "諠諠里巷蹋青归，笑闭柴门度寒食。"
  ],
  "title": "寒食卧病"
 },
 {
  "id": 5010,
  "author": "白居易",
  "paragraphs": [
   "江海漂漂共旅游，一尊相劝散穷愁。",
   "夜深醒后愁还在，雨滴梧桐山馆秋。"
  ],
  "title": "宿桐庐馆同崔存度醉后作"
 },
 {
  "id": 5011,
  "author": "白居易",
  "paragraphs": [
   "满眼云水色，月明楼上人。",
   "旅愁春入越，乡梦夜归秦。",
   "道路通荒服，田园隔虏尘。",
   "悠悠沧海畔，十载避黄巾。"
  ],
  "title": "江楼望归"
 },
 {
  "id": 5012,
  "author": "白居易",
  "paragraphs": [
   "感时思弟妹，不寐百忧生。",
   "万里经年别，孤灯此夜情。",
   "病容非旧日，归思逼新正。",
   "早晚重欢会，羇离各长成。"
  ],
  "title": "除夜寄弟妹"
 },
 {
  "id": 5013,
  "author": "白居易",
  "paragraphs": [
   "风香露重棃花湿，草舍无灯愁未入。",
   "南邻北里歌吹时，独倚柴门月中立。"
  ],
  "title": "寒食月夜"
 },
 {
  "id": 5014,
  "author": "白居易",
  "paragraphs": [
   "今日阶前红芍药，几花欲老几花新。",
   "开时不解比色相，落后始知如幻身。",
   "空门此去几多地，欲把残花问上人。"
  ],
  "title": "感芍药花寄正一上人"
 },
 {
  "id": 5015,
  "author": "白居易",
  "paragraphs": [
   "地僻门深少送迎，披衣闲坐养幽情。",
   "秋庭不埽携藤杖，闲蹋梧桐黄叶行。"
  ],
  "title": "晚秋闲居"
 },
 {
  "id": 5016,
  "author": "白居易",
  "paragraphs": [
   "郊居人事少，昼卧对林峦。",
   "穷巷厌多雨，贫家愁早寒。",
   "葛衣秋未换，书卷病仍看。",
   "若问生涯计，前溪一钓竿。"
  ],
  "title": "秋暮郊居书怀"
 },
 {
  "id": 5017,
  "author": "白居易",
  "paragraphs": [
   "半死梧桐老病身，重泉一念一伤神。",
   "手携穉子夜归院，月冷空房不见人。"
  ],
  "title": "为薛台悼亡"
 },
 {
  "id": 5018,
  "author": "白居易",
  "paragraphs": [
   "路傍寒食行人尽，独占春愁在路旁。",
   "马上垂鞭愁不语，风吹百草野田香。"
  ],
  "title": "途中寒食"
 },
 {
  "id": 5019,
  "author": "白居易",
  "paragraphs": [
   "烟叶葱茏苍麈尾，霜皮剥落紫龙鳞。",
   "欲知松老看尘壁，死却题诗几许人。"
  ],
  "title": "题流沟寺古松"
 },
 {
  "id": 5020,
  "author": "白居易",
  "paragraphs": [
   "存亡感月一潸然，月色今宵似往年。",
   "何处曾经同望月？樱桃树下后堂前。"
  ],
  "title": "感月悲逝者"
 },
 {
  "id": 5021,
  "author": "白居易",
  "paragraphs": [
   "人生何事心无定，宿昔如今意不同。",
   "宿昔愁身不得老，如今恨作白头翁。"
  ],
  "title": "代邻叟言怀"
 },
 {
  "id": 5022,
  "author": "白居易",
  "paragraphs": [
   "时难年饥世业空，弟兄羇旅各西东。",
   "田园寥落干戈后，骨肉流离道路中。",
   "吊影分为千里雁，辞根散作九秋蓬。",
   "共看明月应垂泪，一夜乡心五处同。"
  ],
  "title": "自河南经乱关内阻饥兄弟离散各在一处因望月有感聊书所怀寄上浮梁大兄于潜七兄乌江十五兄兼示符离及下邽弟妹"
 },
 {
  "id": 5023,
  "author": "白居易",
  "paragraphs": [
   "轩车歌吹諠都邑，中有一人向隅立。",
   "夜深明月卷帘愁，日暮青山望乡泣。",
   "风吹新绿草芽坼，雨洒轻黄柳条湿。",
   "此生知负少年春，不展愁眉欲三十。"
  ],
  "title": "长安早春旅怀"
 },
 {
  "id": 5024,
  "author": "白居易",
  "paragraphs": [
   "夜半衾裯冷，孤眠懒未能。",
   "笼香销尽火，巾泪滴成冰。",
   "为惜影相伴，通宵不灭灯。"
  ],
  "title": "寒闺夜"
 },
 {
  "id": 5025,
  "author": "白居易",
  "paragraphs": [
   "泪眼凌寒冻不流，每经高处即回头。",
   "遥知别后西楼上，应凭阑干独自愁。"
  ],
  "title": "寄湘灵"
 },
 {
  "id": 5026,
  "author": "白居易",
  "paragraphs": [
   "十一月中长至夜，三千里外远行人。",
   "若为独宿杨梅馆，冷枕单床一病身。"
  ],
  "title": "冬至宿杨梅馆"
 },
 {
  "id": 5027,
  "author": "白居易",
  "paragraphs": [
   "悲君老别我沾巾，七十无家万里身。",
   "愁见舟行风又起，白头浪里白头人。"
  ],
  "title": "临江送夏瞻"
 },
 {
  "id": 5028,
  "author": "白居易",
  "paragraphs": [
   "炉火欲销灯欲尽，夜长相对百忧生。",
   "他时诸处重相见，莫忘今宵灯下情。"
  ],
  "title": "冬夜示敏巢"
 },
 {
  "id": 5029,
  "author": "白居易",
  "paragraphs": [
   "守岁尊无酒，思乡泪满巾。",
   "始知为客苦，不及在家贫。",
   "畏老偏惊节，防愁预恶春。",
   "故园今夜里，应念未归人。"
  ],
  "title": "客中守岁"
 },
 {
  "id": 5030,
  "author": "白居易",
  "paragraphs": [
   "自嗟名利客，扰扰在人间。",
   "何事长淮水，东流亦不闲。"
  ],
  "title": "问淮水"
 },
 {
  "id": 5031,
  "author": "白居易",
  "paragraphs": [
   "夜半樟亭驿，愁人起望乡。",
   "月明何所见，潮水白茫茫。"
  ],
  "title": "宿樟亭驿"
 },
 {
  "id": 5032,
  "author": "白居易",
  "paragraphs": [
   "偶献子虚登上第，却吟招隐忆中林。",
   "春萝秋桂莫惆怅，纵有浮名不系心。"
  ],
  "title": "及第后忆旧山"
 },
 {
  "id": 5033,
  "author": "白居易",
  "paragraphs": [
   "不用裁为鸣凤管，不须截作钓鱼竿。",
   "千花百草凋零后，留向纷纷雪里看。"
  ],
  "title": "题李次云窗竹"
 },
 {
  "id": 5034,
  "author": "白居易",
  "paragraphs": [
   "酒盏酌来须满满，花枝看即落纷纷。",
   "莫言三十是年少，百岁三分已一分。"
  ],
  "title": "花下自劝酒"
 },
 {
  "id": 5035,
  "author": "白居易",
  "paragraphs": [
   "相思夕上松台立，蛩思蝉声满耳秋。",
   "惆怅东亭风月好，主人今夜在鄜州。"
  ],
  "title": "题李十一东亭"
 },
 {
  "id": 5036,
  "author": "白居易",
  "paragraphs": [
   "二月村园暖，桑间戴胜飞。",
   "农夫舂旧谷，蚕妾捣新衣。",
   "牛马因风远，鸡豚过社稀。",
   "黄昏林下路，鼓笛赛神归。"
  ],
  "title": "春村"
 },
 {
  "id": 5037,
  "author": "白居易",
  "paragraphs": [
   "得道应无著，谋生亦不妨。",
   "春泥秧稻暖，夜火焙茶香。",
   "水巷风尘少，松斋日月长。"
  ],
  "title": "题施山人野居"
 },
 {
  "id": 5038,
  "author": "白居易",
  "paragraphs": [
   "碧落留云住，青冥放鹤还。",
   "银台向南路，从此到人间。"
  ],
  "title": "翰林中送独孤二十七起居罢职出院"
 },
 {
  "id": 5039,
  "author": "白居易",
  "paragraphs": [
   "忽忆芳时频酩酊，却寻醉处重裴回。",
   "杏花结子春深后，谁解多情又独来。"
  ],
  "title": "重寻杏园"
 },
 {
  "id": 5040,
  "author": "白居易",
  "paragraphs": [
   "独来独去何人识，厩马朝衣野客心。",
   "闲爱无风水边坐，杨花不动树阴阴。"
  ],
  "title": "曲江独行"
 },
 {
  "id": 5041,
  "author": "白居易",
  "paragraphs": [
   "花时同醉破春愁，醉折花枝当酒筹。",
   "忽忆故人天际去，计程今日到凉州。"
  ],
  "title": "同李十一醉忆元九"
 },
 {
  "id": 5042,
  "author": "白居易",
  "paragraphs": [
   "三十年来坐对山，唯将无事化人间。",
   "斋时往往闻钟笑，一食何如不食闲。"
  ],
  "title": "同钱员外题绝粮僧巨川"
 },
 {
  "id": 5043,
  "author": "白居易",
  "paragraphs": [
   "欲寻秋景闲行去，君病多慵我兴孤。",
   "可惜今朝山最好，强能骑马出来无。"
  ],
  "title": "绝句代书赠钱员外"
 },
 {
  "id": 5044,
  "author": "白居易",
  "paragraphs": [
   "天高风袅袅，乡思绕关河。",
   "寥落归山梦，殷勤采蕨歌。",
   "病添心寂寞，愁人鬓蹉跎。",
   "晚树蝉鸣少，秋阶日上多。",
   "长闲羡云鹤，久别愧烟萝。",
   "其奈丹墀上，君恩未报何。"
  ],
  "title": "晚秋有怀郑中旧隐"
 },
 {
  "id": 5045,
  "author": "白居易",
  "paragraphs": [
   "赐酒盈杯谁共持，宫花满把独相思。",
   "相思只傍花边立，尽日吟君咏菊诗。"
  ],
  "title": "禁中九日对菊花酒忆元九"
 },
 {
  "id": 5046,
  "author": "白居易",
  "paragraphs": [
   "曾于太白峰前住，数到仙游寺里来。",
   "黑水澄时潭底出，白云破处洞门开。",
   "林间暖酒烧红叶，石上题诗埽绿苔。",
   "惆怅旧游那复到，菊花时节羡君回。"
  ],
  "title": "送王十八归山寄题仙游寺"
 },
 {
  "id": 5047,
  "author": "白居易",
  "paragraphs": [
   "怜君马瘦衣裘薄，许到江东访鄙夫。",
   "今日正闲天又暖，可能扶病暂来无。"
  ],
  "title": "荅张籍因以代书"
 },
 {
  "id": 5048,
  "author": "白居易",
  "paragraphs": [
   "曲江柳条渐无力，杏园伯劳初有声。",
   "可怜春浅游人少，好傍池边下马行。"
  ],
  "title": "曲江早春"
 },
 {
  "id": 5049,
  "author": "白居易",
  "paragraphs": [
   "夜泪暗销明月幌，春肠遥断牡丹庭。",
   "人间此病治无药，唯有楞伽四卷经。"
  ],
  "title": "见元九悼亡诗因以此寄"
 },
 {
  "id": 5050,
  "author": "白居易",
  "paragraphs": [
   "无月无灯寒食夜，夜深犹立暗花前。",
   "忽因时节惊年几，四十如今欠一年。"
  ],
  "title": "寒食夜"
 },
 {
  "id": 5051,
  "author": "白居易",
  "paragraphs": [
   "花园欲去去应迟，正是风吹狼藉时。",
   "近西数树犹堪醉，半落春风半在枝。"
  ],
  "title": "杏园花落时招钱员外同醉"
 },
 {
  "id": 5052,
  "author": "白居易",
  "paragraphs": [
   "往年君向东都去，曾叹花时君未回。",
   "今年况作江陵别，惆怅花前又独来。",
   "只愁离别长如此，不道明年花不开。"
  ],
  "title": "重题西明寺牡丹"
 },
 {
  "id": 5053,
  "author": "白居易",
  "paragraphs": [
   "宫漏三声知半夜，好风凉月满松筠。",
   "此时闲坐寂无语，药树影中唯两人。"
  ],
  "title": "同钱员外禁中夜直"
 },
 {
  "id": 5054,
  "author": "白居易",
  "paragraphs": [
   "心绪万端书两纸，欲封重读意迟迟。",
   "五声宫漏初鸣夜，一点窗灯欲灭时。"
  ],
  "title": "禁中夜作书与元九"
 },
 {
  "id": 5055,
  "author": "白居易",
  "paragraphs": [
   "银台金阙夕沈沈，独宿相思在翰林。",
   "三五夜中新月色，二千里外故人心。",
   "渚宫东面烟波冷，浴殿西头钟漏深。",
   "犹恐清光不同见，江陵卑湿足秋阴。"
  ],
  "title": "八月十五日夜禁中独直对月忆元九"
 },
 {
  "id": 5056,
  "author": "白居易",
  "paragraphs": [
   "年来白发两三茎，忆别君时髭未生。",
   "惆怅料君应满鬓，当初是我十年兄。"
  ],
  "title": "寄陈式五兄"
 },
 {
  "id": 5057,
  "author": "白居易",
  "paragraphs": [
   "千里故人心郑重，一端香绮紫氛氲。",
   "开缄日映晚霞色，满幅风生秋水纹。",
   "为褥欲裁怜叶破，制裘将翦惜花分。",
   "不如缝作合欢被，寤寐相思如对君。"
  ],
  "title": "庾顺之以紫霞绮远赠以诗荅之"
 },
 {
  "id": 5058,
  "author": "白居易",
  "paragraphs": [
   "莫道岐州三日程，其如风雪一身行。",
   "与君况是经年别，暂到城来又出城。"
  ],
  "title": "送元八归凤翔"
 },
 {
  "id": 5059,
  "author": "白居易",
  "paragraphs": [
   "归骑纷纷满九衢，放朝三日为泥涂。",
   "不知雨雪江陵府，今日排衙得免无。"
  ],
  "title": "雨雪放朝因怀微之"
 },
 {
  "id": 5060,
  "author": "白居易",
  "paragraphs": [
   "岁去年来尘土中，眼看变作白头翁。",
   "如何办得归山计，两顷村田一亩宫。"
  ],
  "title": "咏怀"
 },
 {
  "id": 5061,
  "author": "白居易",
  "paragraphs": [
   "已题一帖红消散，又封一合碧云英。",
   "凭人寄向江陵去，道路迢迢一月程。",
   "未必能治江上瘴，且图遥慰病中情。",
   "到时想得君拈得，枕上开看眼暂明。"
  ],
  "title": "闻微之江陵卧病以大通中散碧腴垂云膏寄之因题四韵"
 },
 {
  "id": 5062,
  "author": "白居易",
  "paragraphs": [
   "松雪无尘小院寒，闭门不似住长安。",
   "烦君想我看心坐，报道心空无可看。"
  ],
  "title": "酬钱员外雪中见寄"
 },
 {
  "id": 5063,
  "author": "白居易",
  "paragraphs": [
   "雪中重寄雪山偈，问荅殷勤四句中。",
   "本立空名缘破妄，若能无妄亦无空。"
  ],
  "title": "重酬钱员外"
 },
 {
  "id": 5064,
  "author": "白居易",
  "paragraphs": [
   "独酌花前醉忆君，与君春别又逢春。",
   "惆怅银杯来处重，不曾盛酒劝闲人。"
  ],
  "title": "独酌忆微之"
 },
 {
  "id": 5065,
  "author": "白居易",
  "paragraphs": [
   "残红零落无人赏，雨打风摧花不全。",
   "诸处见时犹怅望，况当元九小亭前。"
  ],
  "title": "微之宅残牡丹"
 },
 {
  "id": 5066,
  "author": "白居易",
  "paragraphs": [
   "衰容常晚栉，秋镜偶新磨。",
   "一与清光对，方知白发多。",
   "鬓毛从幻化，心地付头陀。",
   "任意浑成雪，其如似梦何。"
  ],
  "title": "新磨镜"
 },
 {
  "id": 5067,
  "author": "白居易",
  "paragraphs": [
   "昔日愁头白，谁知未白衰。",
   "眼看应落尽，无可变成丝。"
  ],
  "title": "感发落"
 },
 {
  "id": 5068,
  "author": "白居易",
  "paragraphs": [
   "秋月高悬空碧外，仙郎静玩禁闱间。",
   "岁中唯有今宵好，海内无如此地闲。",
   "皓色分明双阙榜，清光深到九门关。",
   "遥闻独醉还惆怅，不见金波照玉山。"
  ],
  "title": "八月十五日夜闻崔大员外翰林独直对酒玩月因怀禁中清景偶题是诗"
 },
 {
  "id": 5069,
  "author": "白居易",
  "paragraphs": [
   "秋思太白峰头雪，晴忆仙游洞口云。",
   "未报皇恩归未得，惭君为寄北山文。"
  ],
  "title": "酬王十八见寄"
 },
 {
  "id": 5070,
  "author": "白居易",
  "paragraphs": [
   "下直遇春日，垂鞭出禁闱。",
   "两人携手语，十里看山归。",
   "柳色早黄浅，水文新绿微。",
   "风光向晚好，车马近南稀。",
   "机尽笑相顾，不惊鸥鹭飞。"
  ],
  "title": "立春日酬钱员外曲江同行见赠"
 },
 {
  "id": 5071,
  "author": "白居易",
  "paragraphs": [
   "旧峰松雪旧溪云，怅望今朝遥属君。",
   "共道使臣非俗吏，南山莫动北山文。"
  ],
  "title": "和钱员外青龙寺上方望旧山"
 },
 {
  "id": 5072,
  "author": "白居易",
  "paragraphs": [
   "何处风光最可怜？妓堂阶下砌台前。",
   "轩车拥路光照地，丝管入门声沸天。",
   "绿蕙不香饶桂酒，红樱无色让花钿。",
   "野人不敢求他事，唯借泉声伴醉眠。"
  ],
  "title": "宴周皓大夫光福宅"
 },
 {
  "id": 5073,
  "author": "白居易",
  "paragraphs": [
   "碧空溶溶月华静，月里愁人吊孤影。",
   "花开残菊傍疏篱，叶下衰桐落寒井。",
   "塞鸿飞急觉秋尽，邻鸡鸣迟知夜永。",
   "凝情不语空所思，风吹白露衣裳冷。"
  ],
  "title": "晚秋夜"
 },
 {
  "id": 5074,
  "author": "白居易",
  "paragraphs": [
   "惆怅阶前红牡丹，晚来唯有两枝残。",
   "明朝风起应吹尽，夜惜衰红把火看。"
  ],
  "title": "惜牡丹花二首 一"
 },
 {
  "id": 5075,
  "author": "白居易",
  "paragraphs": [
   "寂寞萎红低向雨，离披破艳散随风。",
   "晴明落地犹惆怅，何况飘零泥土中。"
  ],
  "title": "惜牡丹花二首 二"
 },
 {
  "id": 5076,
  "author": "白居易",
  "paragraphs": [
   "相逢俱叹不闲身，直日常多斋日频。",
   "晓鼓一声分散去，明朝风景属何人。"
  ],
  "title": "荅元奉礼同宿见赠"
 },
 {
  "id": 5077,
  "author": "白居易",
  "paragraphs": [
   "谬入金门侍玉除，烦君问我意何如。",
   "蟠木讵堪明主用，笼禽徒与故人疏。",
   "苑花似雪同随辇，宫月如眉伴直庐。",
   "浅薄求贤思自代，嵇康莫寄绝交书。"
  ],
  "title": "荅马侍御见赠"
 },
 {
  "id": 5078,
  "author": "白居易",
  "paragraphs": [
   "赐欢仍许醉，此会兴如何。",
   "翰苑主恩重，曲江春意多。",
   "花低羞艳妓，莺散让清歌。",
   "共道升平乐，元和胜永和。"
  ],
  "title": "上巳日恩赐曲江宴会即事"
 },
 {
  "id": 5079,
  "author": "白居易",
  "paragraphs": [
   "前日归时花正红，今夜宿时枝半空。",
   "坐惜残芳君不见，风吹狼藉月明中。"
  ],
  "title": "夜惜禁中桃花因怀钱员外"
 },
 {
  "id": 5080,
  "author": "白居易",
  "paragraphs": [
   "禁署寒气迟，孟冬菊初坼。",
   "新黄间繁绿，烂若金照碧。",
   "仙郎小隐日，心似陶彭泽。",
   "秋怜潭上看，日惯篱边摘。",
   "今来此地赏，野意潜自适。",
   "金马门内花，玉山峰下客。",
   "寒芳引清句，吟玩烟景夕。",
   "赐酒色偏宜，握兰香不敌。",
   "凄凄百卉死，岁晚冰霜积。",
   "唯有此花开，殷勤助君惜。"
  ],
  "title": "和钱员外早冬玩禁中新菊"
 },
 {
  "id": 5081,
  "author": "白居易",
  "paragraphs": [
   "凉风木槿篱，暮雨槐花枝。",
   "幷起新秋思，为得故人诗。",
   "避地鸟择木，升朝鱼在池。",
   "城中与山下，喧静暗相思。"
  ],
  "title": "荅刘戒之早秋别墅见寄"
 },
 {
  "id": 5082,
  "author": "白居易",
  "paragraphs": [
   "念别感时节，早蛩闻一声。",
   "风帘夜凉入，露簟秋意生。",
   "灯尽梦初罢，月斜天未明。",
   "暗凝无限思，起傍药阑行。"
  ],
  "title": "凉夜有怀"
 },
 {
  "id": 5083,
  "author": "白居易",
  "paragraphs": [
   "病眠夜少梦，闲立秋多思。",
   "寂寞余雨晴，萧条早寒至。",
   "鸟栖红叶树，月照青苔地。",
   "何况镜中年，又过三十二。"
  ],
  "title": "秋思"
 },
 {
  "id": 5084,
  "author": "白居易",
  "paragraphs": [
   "悄悄禁门闭，夜深无月明。",
   "西窗独暗坐，满耳新蛩声。"
  ],
  "title": "禁中闻蛩"
 },
 {
  "id": 5085,
  "author": "白居易",
  "paragraphs": [
   "切切暗窗下，喓喓深草里。",
   "秋天思妇心，雨夜愁人耳。"
  ],
  "title": "秋虫"
 },
 {
  "id": 5086,
  "author": "白居易",
  "paragraphs": [
   "上人处世界，清净何所似。",
   "似彼白莲花，在水不著水。",
   "性真悟泡幻，行洁离尘滓。",
   "修道来几时，身心俱到此。",
   "嗟余牵世网，不得长依止。",
   "离念与碧云，秋来朝夕起。"
  ],
  "title": "赠别宣上人"
 },
 {
  "id": 5087,
  "author": "白居易",
  "paragraphs": [
   "夜雪有佳趣，幽人出书帷。",
   "微寒生枕席，轻素对阶墀。",
   "坐罢楚弦曲，起吟班扇诗。",
   "明宜灭烛后，净爱褰帘时。",
   "窗引曙色早，庭销春气迟。",
   "山阴应有兴，不卧待徽之。"
  ],
  "title": "春夜喜雪有怀王二十二"
 },
 {
  "id": 5088,
  "author": "白居易",
  "paragraphs": [
   "拙诗在壁无人爱，鸟污苔侵文字残。",
   "唯有多情元侍御，绣衣不惜拂尘看。"
  ],
  "title": "酬和元九东川路诗十二首 骆口驿旧题诗"
 },
 {
  "id": 5089,
  "author": "白居易",
  "paragraphs": [
   "往岁曾为西邑吏，惯从骆口到南秦。",
   "三时云冷多飞雪，二月山寒少有春。",
   "我思旧事犹惆怅，君作初行定苦辛。",
   "任赖愁猿寒不叫，若闻猿叫更愁人。"
  ],
  "title": "酬和元九东川路诗十二首 南秦雪"
 },
 {
  "id": 5090,
  "author": "白居易",
  "paragraphs": [
   "万重青嶂蜀门口，一树红花山顶头。",
   "春尽忆家归未得，低红如解替君愁。"
  ],
  "title": "酬和元九东川路诗十二首 山枇杷花二首 一"
 },
 {
  "id": 5091,
  "author": "白居易",
  "paragraphs": [
   "叶如裙色碧绡浅，花似芙蓉红粉轻。",
   "若使此花兼解语，推囚御史定违程。"
  ],
  "title": "酬和元九东川路诗十二首 山枇杷花二首 二"
 },
 {
  "id": 5092,
  "author": "白居易",
  "paragraphs": [
   "嘉陵江曲曲江池，明月虽同人别离。",
   "一宵光景潜相忆，两地阴晴远不知。",
   "谁料江边怀我夜，正当池畔望君时。",
   "今朝共语方同悔，不解多情先寄诗。"
  ],
  "title": "酬和元九东川路诗十二首 江楼月"
 },
 {
  "id": 5093,
  "author": "白居易",
  "paragraphs": [
   "山邮花木似平阳，愁杀多情骢马郎。",
   "还似升平池畔坐，低头向水自看妆。"
  ],
  "title": "酬和元九东川路诗十二首 亚枝花"
 },
 {
  "id": 5094,
  "author": "白居易",
  "paragraphs": [
   "江上何人夜吹笛，声声似忆故园春。",
   "此时闻者堪头白，况是多愁少睡人。"
  ],
  "title": "酬和元九东川路诗十二首 江上笛"
 },
 {
  "id": 5095,
  "author": "白居易",
  "paragraphs": [
   "露湿墙花春意深，西廊月上半床阴。",
   "怜君独卧无言语，唯我知君此夜心。"
  ],
  "title": "酬和元九东川路诗十二首 嘉陵夜有怀二首 一"
 },
 {
  "id": 5096,
  "author": "白居易",
  "paragraphs": [
   "不明不暗胧胧月，不暖不寒慢慢风。",
   "独卧空床好天气，平明闲事到心中。"
  ],
  "title": "酬和元九东川路诗十二首 嘉陵夜有怀二首 二"
 },
 {
  "id": 5097,
  "author": "白居易",
  "paragraphs": [
   "百牢关外夜行客，三殿角头宵直人。",
   "莫道近臣胜远使，其如同是不闲身。"
  ],
  "title": "酬和元九东川路诗十二首 夜深行"
 },
 {
  "id": 5098,
  "author": "白居易",
  "paragraphs": [
   "靖安宅里当窗柳，望驿台前扑地花。",
   "两处春光同日尽，居人思客客思家。"
  ],
  "title": "酬和元九东川路诗十二首 望驿台"
 },
 {
  "id": 5099,
  "author": "白居易",
  "paragraphs": [
   "棃花有思缘和叶，一树江头恼杀君。",
   "最似孀闺少年妇，白妆素袖碧纱裙。"
  ],
  "title": "酬和元九东川路诗十二首 江岸棃花"
 },
 {
  "id": 5100,
  "author": "白居易",
  "paragraphs": [
   "嫁得梁鸿六七年，耽书爱酒日高眠。",
   "雨荒春圃唯生草，雪压朝厨未有烟。",
   "身病忧来缘女少，家贫忘却为夫贤。",
   "谁知厚俸今无分，枉向秋风吹纸钱。"
  ],
  "title": "荅谢家最小偏怜女"
 },
 {
  "id": 5101,
  "author": "白居易",
  "paragraphs": [
   "君入空台去，朝往暮还来。",
   "我入泉台去，泉门无复开。",
   "鳏夫任系职，穉女未胜哀。",
   "寂寞咸阳道，家人覆墓回。"
  ],
  "title": "荅骑马入空台"
 },
 {
  "id": 5102,
  "author": "白居易",
  "paragraphs": [
   "入君旅梦来千里，闭我幽魂欲二年。",
   "莫忘平生行坐处，后堂阶下竹丛前。"
  ],
  "title": "荅山驿梦"
 },
 {
  "id": 5103,
  "author": "白居易",
  "paragraphs": [
   "见君新赠吕君诗，忆得同年行乐时。",
   "争入杏园齐马首，潜过柳曲鬬蛾眉。",
   "八人云散俱游宦，七度花开尽别离。",
   "闻道秋娘犹且在，至今时复问微之。"
  ],
  "title": "和元九与吕二同宿话旧感赠"
 },
 {
  "id": 5104,
  "author": "白居易",
  "paragraphs": [
   "渺渺江陵道，相思远不知。",
   "近来文卷里，半是忆君诗。"
  ],
  "title": "忆元九"
 },
 {
  "id": 5105,
  "author": "白居易",
  "paragraphs": [
   "蜀茶寄到但惊新，渭水煎来始觉珍。",
   "满瓯似乳堪持玩，况是春深酒渴人。"
  ],
  "title": "萧员外寄新蜀茶"
 },
 {
  "id": 5106,
  "author": "白居易",
  "paragraphs": [
   "秋鸿过尽无书信，病戴纱巾强出门。",
   "独上荒台东北望，日西愁立到黄昏。"
  ],
  "title": "寄上大兄"
 },
 {
  "id": 5107,
  "author": "白居易",
  "paragraphs": [
   "岂料吾方病，翻悲汝不全。",
   "卧惊从枕上，扶哭就灯前。",
   "有女诚为累，无儿岂免怜。",
   "病来才十日，养得已三年。",
   "慈泪随声迸，悲肠遇物牵。",
   "故衣犹架上，残药尚头边。",
   "送出深村巷，看封小墓田。",
   "莫言三里地，此别是终天。"
  ],
  "title": "病中哭金銮子"
 },
 {
  "id": 5108,
  "author": "白居易",
  "paragraphs": [
   "条桑初绿即为别，柿叶半红犹未归。",
   "不如村妇知时节，解为田夫秋捣衣。"
  ],
  "title": "寄内"
 },
 {
  "id": 5109,
  "author": "白居易",
  "paragraphs": [
   "自知气发每因情，情在何由气得平。",
   "若问病根深与浅，此身应与病齐生。"
  ],
  "title": "病气"
 },
 {
  "id": 5110,
  "author": "白居易",
  "paragraphs": [
   "不入城门来五载，同时班列尽官高。",
   "何人牢落犹依旧，唯有江陵元士曹。"
  ],
  "title": "叹元九"
 },
 {
  "id": 5111,
  "author": "白居易",
  "paragraphs": [
   "早年勤倦看书苦，晚岁悲伤出泪多。",
   "眼损不知都自取，病成方悟欲如何。",
   "夜昏乍似灯将灭，朝暗长疑镜未磨。",
   "千药万方治不得，唯应闭目学头陀。"
  ],
  "title": "眼暗"
 },
 {
  "id": 5112,
  "author": "白居易",
  "paragraphs": [
   "谷苗深处一农夫，面黑头斑手把锄。",
   "何意使人犹识我，就田来送相公书。"
  ],
  "title": "得袁相书"
 },
 {
  "id": 5113,
  "author": "白居易",
  "paragraphs": [
   "病来城里诸亲故，厚薄亲疏心总知。",
   "唯有蔚章于我分，深于同在翰林时。"
  ],
  "title": "病中作"
 },
 {
  "id": 5114,
  "author": "白居易",
  "paragraphs": [
   "微之谪去千余里，太白无来十一年。",
   "今日见名如见面，尘埃壁上破窗前。"
  ],
  "title": "感化寺见元九刘三十二题名处"
 },
 {
  "id": 5115,
  "author": "白居易",
  "paragraphs": [
   "世缘未了治不得，孤负青山心共知。",
   "愁君又入都门去，即是红尘满眼时。"
  ],
  "title": "游悟贞寺回山下别张殷衡"
 },
 {
  "id": 5116,
  "author": "白居易",
  "paragraphs": [
   "金氏村中一病夫，生涯濩落性灵迂。",
   "唯看老子五千字，不蹋长安十二衢。",
   "药铫夜倾残酒煖，竹床寒取旧毡铺。",
   "闻君欲发江东去，能到茅庵访别无。"
  ],
  "title": "村居寄张殷衡"
 },
 {
  "id": 5117,
  "author": "白居易",
  "paragraphs": [
   "荒村破屋经年卧，寂绝无人问病身。",
   "唯有东都樊著作，至今书信尚殷勤。"
  ],
  "title": "病中得樊大书"
 },
 {
  "id": 5118,
  "author": "白居易",
  "paragraphs": [
   "红笺白纸两三束，半是君诗半是书。",
   "经年不展缘身病，今日开看生蠹鱼。"
  ],
  "title": "开元九诗书卷"
 },
 {
  "id": 5119,
  "author": "白居易",
  "paragraphs": [
   "抱枕无言语，空房独悄然。",
   "谁知尽日卧，非病亦非眠。"
  ],
  "title": "昼卧"
 },
 {
  "id": 5120,
  "author": "白居易",
  "paragraphs": [
   "庭前尽日立到夜，灯下有时坐彻明。",
   "此情不语何人会，时复长吁一两声。"
  ],
  "title": "夜坐"
 },
 {
  "id": 5121,
  "author": "白居易",
  "paragraphs": [
   "黄昏独立佛堂前，满地槐花满树蝉。",
   "大抵四时心总苦，就中肠断是秋天。"
  ],
  "title": "暮立"
 },
 {
  "id": 5122,
  "author": "白居易",
  "paragraphs": [
   "绝弦与断丝，犹有却续时。",
   "唯有衷肠断，应无续得期。"
  ],
  "title": "有感"
 },
 {
  "id": 5123,
  "author": "白居易",
  "paragraphs": [
   "似玉童颜尽，如霜病鬓新。",
   "莫惊身顿老，心更老于身。"
  ],
  "title": "荅友问"
 },
 {
  "id": 5124,
  "author": "白居易",
  "paragraphs": [
   "霜草苍苍虫切切，村南村北行人绝。",
   "独出前门望野田，月明荞麦花如雪。"
  ],
  "title": "村夜"
 },
 {
  "id": 5125,
  "author": "白居易",
  "paragraphs": [
   "暗虫唧唧夜绵绵，况是秋阴欲雨天。",
   "犹恐愁人暂得睡，声声移近卧床前。"
  ],
  "title": "闻虫"
 },
 {
  "id": 5126,
  "author": "白居易",
  "paragraphs": [
   "寒食非长非短夜，春风不热不寒天。",
   "可怜时节堪相忆，何况无灯各早眠。"
  ],
  "title": "寒食夜有怀"
 },
 {
  "id": 5127,
  "author": "白居易",
  "paragraphs": [
   "漠漠暗苔新雨地，微微凉露欲秋天。",
   "莫对月明思往事，损君颜色减君年。"
  ],
  "title": "赠内"
 },
 {
  "id": 5128,
  "author": "白居易",
  "paragraphs": [
   "春来眼暗少心情，点尽黄连尚未平。",
   "唯得君书胜得药，开缄未读眼先明。"
  ],
  "title": "得钱舍人书问眼疾"
 },
 {
  "id": 5129,
  "author": "白居易",
  "paragraphs": [
   "传语李君劳寄马，病来唯著杖扶身。",
   "纵拟强骑无出处，却将牵与趁朝人。"
  ],
  "title": "还李十一马"
 },
 {
  "id": 5130,
  "author": "白居易",
  "paragraphs": [
   "摘得菊花携得酒，绕村骑马思悠悠。",
   "下邽田地平如掌，何处登髙望梓州。"
  ],
  "title": "九日寄行简"
 },
 {
  "id": 5131,
  "author": "白居易",
  "paragraphs": [
   "斜月入前楹，迢迢夜坐情。",
   "梧桐上阶影，蟋蟀近床声。",
   "曙傍窗间至，秋从簟上生。",
   "感时因忆事，不寝到鸡鸣。"
  ],
  "title": "夜坐"
 },
 {
  "id": 5132,
  "author": "白居易",
  "paragraphs": [
   "田园莽苍经春早，篱落萧条尽日风。",
   "若问经过谈笑者，不过田舍白头翁。"
  ],
  "title": "村居二首 一"
 },
 {
  "id": 5133,
  "author": "白居易",
  "paragraphs": [
   "门闭仍逢雪，厨寒未起烟。",
   "贫家重寥落，半为日高眠。"
  ],
  "title": "村居二首 二"
 },
 {
  "id": 5134,
  "author": "白居易",
  "paragraphs": [
   "雪散因和气，冰开得暖光。",
   "春销不得处，唯有鬓边霜。"
  ],
  "title": "早春"
 },
 {
  "id": 5135,
  "author": "白居易",
  "paragraphs": [
   "满面胡沙满鬓风，眉销残黛脸销红。",
   "愁苦辛勤憔悴尽，如今却似画图中。"
  ],
  "title": "王昭君二首 一"
 },
 {
  "id": 5136,
  "author": "白居易",
  "paragraphs": [
   "汉使却回凭寄语，黄金何日赎蛾眉。",
   "君王若问妾颜色，莫道不知宫里时。"
  ],
  "title": "王昭君二首 二"
 },
 {
  "id": 5137,
  "author": "白居易",
  "paragraphs": [
   "圣代元和岁，闲居渭水阳。",
   "不才甘命舛，多幸遇时康。",
   "朝野分伦序，贤愚定否臧。",
   "重文疏卜式，尚少弃冯唐。",
   "由是推天运，从兹乐性场。",
   "笼禽放高翥，雾豹得深藏。",
   "世虑休相扰，身谋且自强。",
   "犹须务衣食，未免事农桑。",
   "薙草通三径，开田占一坊。",
   "昼扉扃白版，夜碓埽黄粱。",
   "隙地治场圃，闲时粪土疆。",
   "枳篱编刺夹，薤垄擘科秧。",
   "穑力嫌身病，农心愿岁穰。",
   "朝衣典杯酒，佩剑博牛羊。",
   "困倚栽松锸，饥提采蕨筐。",
   "引泉来后涧，移竹下前冈。",
   "生计虽勤苦，家资甚渺茫。",
   "尘埃常满甑，钱帛少盈囊。",
   "弟病仍扶杖，妻愁不出房。",
   "传衣念䍀缕，举案笑糟糠。",
   "犬吠村胥闹，蝉鸣织妇忙。",
   "纳租看县贴，输粟问军仓。",
   "夕歇攀村树，秋行绕野塘。",
   "云容阴惨淡，月色冷悠扬。",
   "荞麦铺花白，棠棃间叶黄。",
   "早寒风摵摵，新霁月苍苍。",
   "园菜迎霜死，庭芜过雨荒。",
   "檐空愁宿燕，壁暗思啼螀。",
   "眼为看书损，肱因运甓伤。",
   "病骸浑似木，老鬓欲成霜。",
   "少睡知年长，端忧觉夜长。",
   "旧游多废忘，往事偶思量。",
   "忽忆烟霄路，常陪剑履行。",
   "登朝思检束，入阁学趋跄。",
   "命偶风云会，恩覃雨露霶。",
   "沾枯发枝叶，磨钝起锋铓。",
   "崔合连镳骛，钱兄接翼翔。",
   "齐竽混韶夏，燕石厕琳琅。",
   "同日升金马，分宵直未央。",
   "共词加宠命，合表谢恩光。",
   "厩马骄初跨，天厨味始尝。",
   "朝晡颁饼饵，寒暑赐衣裳。",
   "对秉鹅毛笔，俱含鸡舌香。",
   "青缣衾薄絮，朱里幕高张。",
   "昼食恒连案，宵眠每并床。",
   "差肩承诏旨，连署进封章。",
   "起草偏同视，疑文最共详。",
   "灭私容点窜，穷理析毫芒。",
   "便共输肝胆，何曾异肺肠。",
   "慎微参石奋，决密与张汤。",
   "禁闼青交琐，宫垣紫界墙。",
   "井阑排菡萏，檐瓦鬬鸳鸯。",
   "楼额题𫛛鹊，池心浴凤凰。",
   "风枝万年动，温树四时芳。",
   "宿露凝金掌，晨晖上璧珰。",
   "砌筠涂绿粉，庭果滴红浆。",
   "晓从朝兴庆，春陪宴柏梁。",
   "传呼鞭索索，拜舞珮锵锵。",
   "仙仗环双阙，神兵辟两厢。",
   "火翻红尾斾，冰卓白竿枪。",
   "滉瀁经鱼藻，深沈近浴堂。",
   "分庭皆命妇，对院即储皇。",
   "贵主冠浮动，亲王辔闹装。",
   "金钿相照耀，朱紫间荧煌。",
   "球簇桃花绮，歌巡竹叶觞。",
   "洼银中贵带，昂黛内人妆。",
   "赐禊东城下，颁酺曲水傍。",
   "尊罍分圣酒，妓乐借仙倡。",
   "浅酌看红药，徐吟把绿杨。",
   "宴回过御陌，行歇入僧房。",
   "白鹿原东脚，青龙寺北廊。",
   "望春花景暖，避暑竹风凉。",
   "下直闲如社，寻芳醉似狂。",
   "有时还后到，无处不相将。",
   "鸡鹤初虽杂，萧兰久乃彰。",
   "来燕隗贵重，去鲁孔恓惶。",
   "聚散期难定，飞沈势不常。",
   "五年同昼夜，一别似参商。",
   "屈折孤生竹，销摧百炼钢。",
   "途穷任憔悴，道在肯徬徨。",
   "尚念遗簪折，仍怜病雀疮。",
   "恤寒分赐帛，救馁减余粮。",
   "药物来盈裹，书题寄满箱。",
   "殷勤翰林主，珍重礼闱郎。",
   "喣沫诚多谢，抟扶岂所望。",
   "提携劳气力，吹簸不飞扬。",
   "拙劣才何用，龙钟分自当。",
   "妆嫫徒费黛，磨甋讵成璋。",
   "习隐将时背，干名与道妨。",
   "外身宗老氏，齐物学蒙庄。",
   "疏放遗千虑，愚蒙守一方。",
   "乐天无怨叹，倚命不劻勷。",
   "愤懑胸须豁，交加臂莫攘。",
   "珠沈犹是宝，金跃未为祥。",
   "泥尾休摇掉，灰心罢激昂。",
   "渐闲亲道友，因病事医王。",
   "息乱归禅定，存神入坐亡。",
   "断痴求慧剑，济苦得慈航。",
   "不动为吾志，无何是我乡。",
   "可怜身与世，从此两相忘。"
  ],
  "title": "渭村退居寄礼部崔侍郎翰林钱舍人诗一百韵"
 },
 {
  "id": 5138,
  "author": "白居易",
  "paragraphs": [
   "谬历文场选，惭非翰苑才。",
   "云霄高暂致，毛羽弱先摧。",
   "识分忘轩冕，知归返草莱。",
   "杜陵书积蠹，丰狱剑生苔。",
   "晦厌鸣鸡雨，春惊震蛰雷。",
   "旧恩收坠履，新律动寒灰。",
   "凤诏容徐起，鹓行许重陪。",
   "衰颜虽拂拭，蹇步尚低徊。",
   "睡少钟偏警，行迟漏苦摧。",
   "风霜趁朝去，泥雪拜陵回。",
   "上感君犹念，傍惭友或推。",
   "石顽镌费匠，女丑嫁劳媒。",
   "倏忽青春度，奔波白日颓。",
   "性将时共背，病与老俱来。",
   "闻有蓬壶客，知怀杞梓材。",
   "世家标甲第，官职滞麟台。",
   "笔尽铅黄点，诗成锦绣堆。",
   "尝思豁云雾，忽喜访尘埃。",
   "心为论文合，眉因劝善开。",
   "不胜珍重意，满袖写琼瓌。"
  ],
  "title": "酬卢秘书二十韵"
 },
 {
  "id": 5139,
  "author": "白居易",
  "paragraphs": [
   "湘竹初封植，卢生此考槃。",
   "久持霜节苦，新托露根难。",
   "等度须当砌，疏稠要满阑。",
   "买怜分薄俸，栽称作闲官。",
   "叶翦蓝罗碎，茎抽玉琯端。",
   "几声清淅沥，一簇绿檀栾。",
   "未夜青岚入，先秋白露团。",
   "拂肩摇翡翠，熨手弄琅玕。",
   "韵透窗风起，阴铺砌月残。",
   "炎天闻觉冷，窄地见疑宽。",
   "梢动胜摇扇，枝低好挂冠。",
   "碧笼烟幕幕，珠洒雨珊珊。",
   "晚箨晴云展，阴芽蛰虺蟠。",
   "爱从抽马策，惜未截鱼竿。",
   "松韵徒烦听，桃夭不足观。",
   "梁惭当家杏，台陋本司兰。",
   "撑拨诗人兴，勾牵酒客欢。",
   "静连芦簟滑，凉拂葛衣单。",
   "岂止消时暑，应能保岁寒。",
   "莫同凡草木，一种夏中看。"
  ],
  "title": "题卢秘书夏日新栽竹二十韵"
 },
 {
  "id": 5140,
  "author": "白居易",
  "paragraphs": [
   "百里音书何太迟，暮秋把得暮春诗。",
   "柳条绿日君相忆，棃叶红时我始知。",
   "莫叹学官贫冷落，犹胜村客病支离。",
   "形容意绪遥看取，不似华阳观里时。"
  ],
  "title": "渭村酬李二十见寄"
 },
 {
  "id": 5141,
  "author": "白居易",
  "paragraphs": [
   "病身初谒青宫日，衰貌新垂白发年。",
   "寂莫曹司非热地，萧条风雪是寒天。",
   "远坊早起常侵鼓，瘦马行迟苦费鞭。",
   "一种共君官职冷，不如犹得日高眠。"
  ],
  "title": "初授赞善大夫早朝寄李二十助教"
 },
 {
  "id": 5142,
  "author": "白居易",
  "paragraphs": [
   "平生心迹最相亲，欲隐墙东不为身。",
   "明月好同三径夜，绿杨宜作两家春。",
   "每因暂出犹思伴，岂得安居不择邻。",
   "何独终身数相见，子孙长作隔墙人。"
  ],
  "title": "欲与元八卜邻先有是赠"
 },
 {
  "id": 5143,
  "author": "白居易",
  "paragraphs": [
   "老游春饮莫相违，不独花稀人亦稀。",
   "更劝残杯看日影，犹应趁得鼓声归。"
  ],
  "title": "游城南留元九李二十晚归"
 },
 {
  "id": 5144,
  "author": "白居易",
  "paragraphs": [
   "道林谈论惠休诗，一到人天便作师。",
   "香积筵承紫泥诏，昭阳歌唱碧云词。",
   "红楼许住请银钥，翠辇陪行蹋玉墀。",
   "惆怅甘泉曾侍从，与君前后不同时。"
  ],
  "title": "广宣上人以应制诗见示因以赠之诏许上人居安国寺红楼院以诗供奉"
 },
 {
  "id": 5145,
  "author": "白居易",
  "paragraphs": [
   "阁前下马思裴回，第二房门手自开。",
   "昔为白面书郎去，今作苍须赞善来。",
   "吏人不识多新补，松竹相亲是旧栽。",
   "应有题墙名姓在，试将衫袖拂尘埃。"
  ],
  "title": "重过秘书旧房因题长句"
 },
 {
  "id": 5146,
  "author": "白居易",
  "paragraphs": [
   "容貌一日减一日，心情十分无九分。",
   "每逢陌路犹嗟叹，何况今朝是见君。"
  ],
  "title": "重到城七绝句 见元九"
 },
 {
  "id": 5147,
  "author": "白居易",
  "paragraphs": [
   "青苔故里怀恩地，白发新生抱病身。",
   "涕泪虽多无哭处，永宁门馆属他人。"
  ],
  "title": "重到城七绝句 高相宅"
 },
 {
  "id": 5148,
  "author": "白居易",
  "paragraphs": [
   "谏垣几见迁遗补，宪府频闻转殿监。",
   "独有咏诗张太祝，十年不改旧官衔。"
  ],
  "title": "重到城七绝句 张十八"
 },
 {
  "id": 5149,
  "author": "白居易",
  "paragraphs": [
   "刘家墙上花还发，李十门前草又春。",
   "处处伤心心始悟，多情不及少情人。"
  ],
  "title": "重到城七绝句 刘家花"
 },
 {
  "id": 5150,
  "author": "白居易",
  "paragraphs": [
   "莫怪相逢无笑语，感今思旧戟门前。",
   "张家伯仲偏相似，每见清扬一惘然。"
  ],
  "title": "重到城七绝句 裴五"
 },
 {
  "id": 5151,
  "author": "白居易",
  "paragraphs": [
   "年年老去欢情少，处处春来感事深。",
   "时到仇家非爱酒，醉时心胜醒时心。"
  ],
  "title": "重到城七绝句 仇家酒"
 },
 {
  "id": 5152,
  "author": "白居易",
  "paragraphs": [
   "旧游分散人零落，如此伤心事几条。",
   "会逐禅师坐禅去，一时灭尽定中消。"
  ],
  "title": "重到城七绝句 恒寂师"
 },
 {
  "id": 5153,
  "author": "白居易",
  "paragraphs": [
   "榆荚抛钱柳展眉，两人并马语行迟。",
   "还似往年安福寺，共君私试却回时。"
  ],
  "title": "靖安北街赠李二十"
 },
 {
  "id": 5154,
  "author": "白居易",
  "paragraphs": [
   "学人言语凭床行，嫩似花房脆似琼。",
   "才知恩爱迎三岁，未辨东西过一生。",
   "汝异下殇应杀礼，吾非上圣讵忘情。",
   "伤心自叹鸠巢拙，长堕春雏养不成。"
  ],
  "title": "重伤小女子"
 },
 {
  "id": 5155,
  "author": "白居易",
  "paragraphs": [
   "向坟道径没荒榛，满室诗书积暗尘。",
   "长夜肯教黄壤晓，悲风不许白杨春。",
   "箪瓢颜子生仍促，布被黔娄死更贫。",
   "未会悠悠上天意，惜将富寿与何人。"
  ],
  "title": "过颜处士墓"
 },
 {
  "id": 5156,
  "author": "白居易",
  "paragraphs": [
   "东道常为主，南亭别待宾。",
   "规模何日创，景致一时新。",
   "广砌罗红药，疏窗荫绿筠。",
   "锁开宾阁晓，梯上妓楼春。",
   "置醴宁三爵，加笾过八珍。",
   "茶香飘紫笋，脍缕落红鳞。",
   "辉赫车舆闹，珍奇鸟兽驯。",
   "猕猴看枥马，鹦鹉唤家人。",
   "锦额帘高卷，银花盏慢巡。",
   "劝尝光禄酒，许看洛川神。",
   "敛翠凝歌黛，流香动舞巾。",
   "裙翻绣㶉𫛶，梳陷钿麒麟。",
   "笛怨音含楚，筝娇语带秦。",
   "侍儿催画烛，醉客吐文茵。",
   "投辖多连夜，鸣珂便达晨。",
   "入朝纡紫绶，待漏拥朱轮。",
   "贵介交三事，光荣照四邻。",
   "甘浓将奉客，稳暖不缘身。",
   "十载歌钟地，三朝节钺臣。",
   "爱才心倜傥，敦旧礼殷勤。",
   "门以招贤盛，家因好事贫。",
   "始知豪杰意，富贵为交亲。"
  ],
  "title": "题周皓大夫新亭子二十二韵"
 },
 {
  "id": 5157,
  "author": "白居易",
  "paragraphs": [
   "惊风吹起塞鸿群，半拂平沙半入云。",
   "为问昭君月下听，何如苏武雪中闻。"
  ],
  "title": "赋得听边鸿"
 },
 {
  "id": 5158,
  "author": "白居易",
  "paragraphs": [
   "赋句诗章妙入神，未年三十即无身。",
   "常嗟薄命形憔悴，若比弘贞是幸人。"
  ],
  "title": "见杨弘贞诗赋因题绝句以自谕"
 },
 {
  "id": 5159,
  "author": "白居易",
  "paragraphs": [
   "今朝枕上觉头轻，强起阶前试脚行。",
   "膻腻断来无气力，风痰恼得少心情。",
   "暖消霜瓦津初合，寒减冰渠冻不成。",
   "唯有愁人鬓间雪，不随春尽逐春生。"
  ],
  "title": "病中早春"
 },
 {
  "id": 5160,
  "author": "白居易",
  "paragraphs": [
   "地僻山深古上饶，土风贫薄道程遥。",
   "不唯迁客须恓屑，见说居人也寂寥。",
   "溪畔毒沙藏水弩，城头枯树下山魈。",
   "若于此郡为卑吏，刺史厅前又折腰。"
  ],
  "title": "送人贬信州判官"
 },
 {
  "id": 5161,
  "author": "白居易",
  "paragraphs": [
   "郭东丘墓何年客，江畔风光几日春。",
   "只合殷勤逐杯酒，不须疏索向交亲。",
   "中天或有长生药，下界应无不死人。",
   "除却醉来开口笑，世间何事更关身。"
  ],
  "title": "曲江醉后赠诸亲故"
 },
 {
  "id": 5162,
  "author": "白居易",
  "paragraphs": [
   "忽惊映树新开屋，却似当檐故种花。",
   "可惜年年红似火，今春始得属元家。"
  ],
  "title": "和元八侍御升平新居四绝句 看花屋"
 },
 {
  "id": 5163,
  "author": "白居易",
  "paragraphs": [
   "堆土渐高山意出，终南移入户庭间。",
   "玉峰蓝水应惆怅，恐见新山望旧山。"
  ],
  "title": "和元八侍御升平新居四绝句 累土山"
 },
 {
  "id": 5164,
  "author": "白居易",
  "paragraphs": [
   "亭脊太高君莫拆，东家留取当西山。",
   "好看落日斜衔处，一片春岚映半环。"
  ],
  "title": "和元八侍御升平新居四绝句 高亭"
 },
 {
  "id": 5165,
  "author": "白居易",
  "paragraphs": [
   "白金换得青松树，君既先栽我不栽。",
   "幸有西风易凭仗，夜深偷送好声来。"
  ],
  "title": "和元八侍御升平新居四绝句 松树"
 },
 {
  "id": 5166,
  "author": "白居易",
  "paragraphs": [
   "蒲池村里匆匆别，沣水桥边兀兀回。",
   "行到城门残酒醒，万重离恨一时来。"
  ],
  "title": "醉后却寄元九"
 },
 {
  "id": 5167,
  "author": "白居易",
  "paragraphs": [
   "萧散弓惊雁，分飞剑化龙。",
   "悠悠天地内，不死会相逢。"
  ],
  "title": "重寄"
 },
 {
  "id": 5168,
  "author": "白居易",
  "paragraphs": [
   "爱酒舍人开小酌，能文御史寄新诗。",
   "乱松园里醉相忆，古柏厅前忙不知。",
   "早夏我当逃暑日，晚衙君是虑囚时。",
   "唯应清夜无公事，新草亭中好一期。"
  ],
  "title": "李十一舍人松园饮小酎酒得元八侍御诗叙云在台中推院有鞫狱之苦即事书怀因酬四韵"
 },
 {
  "id": 5169,
  "author": "白居易",
  "paragraphs": [
   "忆昔初年三十二，当时秋思已难堪。",
   "若为重入华阳院，病鬓愁心四十三。"
  ],
  "title": "重到华阳观旧居"
 },
 {
  "id": 5170,
  "author": "白居易",
  "paragraphs": [
   "莫怪近来都不饮，几回因醉却沾巾。",
   "谁料平生狂酒客，如今变作酒悲人。"
  ],
  "title": "荅劝酒"
 },
 {
  "id": 5171,
  "author": "白居易",
  "paragraphs": [
   "朱门深锁春池满，岸落蔷薇水浸莎。",
   "毕竟林塘谁是主，主人来少客来多。"
  ],
  "title": "题王侍御池亭"
 },
 {
  "id": 5172,
  "author": "白居易",
  "paragraphs": [
   "朱绂仙郎白雪歌，和人虽少爱人多。",
   "明朝说与诗人道，水部如今不姓何。"
  ],
  "title": "听水部吴员外新诗因赠绝句"
 },
 {
  "id": 5173,
  "author": "白居易",
  "paragraphs": [
   "天阴一日便堪愁，何况连宵雨不休。",
   "一种雨中君最苦，偏梁阁道向通州。"
  ],
  "title": "雨夜忆元九"
 },
 {
  "id": 5174,
  "author": "白居易",
  "paragraphs": [
   "微之诗卷忆同开，假日多应不入台。",
   "好句无人堪共咏，冲泥蹋水就君来。"
  ],
  "title": "雨中携元九诗访元八侍御"
 },
 {
  "id": 5175,
  "author": "白居易",
  "paragraphs": [
   "早闻一箭取辽城，相识虽新有故情。",
   "清句三朝谁是敌，白须四海半为兄。",
   "贫家薙草时时入，瘦马寻花处处行。",
   "不用更教诗过好，折君官职是声名。"
  ],
  "title": "赠杨秘书巨源"
 },
 {
  "id": 5176,
  "author": "白居易",
  "paragraphs": [
   "索莫少颜色，池边无主禽。",
   "难收带泥翅，易结著人心。",
   "顶毳落残碧，尾花销暗金。",
   "放归飞不得，云海故巢深。"
  ],
  "title": "和武相公感韦令公旧池孔雀"
 },
 {
  "id": 5177,
  "author": "白居易",
  "paragraphs": [
   "浅色縠衫轻似雾，纺花纱袴薄于云。",
   "莫嫌轻薄但知著，犹恐通州热杀君。"
  ],
  "title": "寄生衣与微之因题封上"
 },
 {
  "id": 5178,
  "author": "白居易",
  "paragraphs": [
   "白花冷澹无人爱，亦占芳名道牡丹。",
   "应似东宫白赞善，被人还唤作朝官。"
  ],
  "title": "白牡丹"
 },
 {
  "id": 5179,
  "author": "白居易",
  "paragraphs": [
   "别来老大苦修道，炼得离心成死灰。",
   "平生忆念消磨尽，昨夜因何入梦来。"
  ],
  "title": "梦旧"
 },
 {
  "id": 5180,
  "author": "白居易",
  "paragraphs": [
   "风动翠条腰袅娜，露垂红萼泪阑干。",
   "移他到此须为主，不别花人莫使看。"
  ],
  "title": "戏题卢秘书新移蔷薇"
 },
 {
  "id": 5181,
  "author": "白居易",
  "paragraphs": [
   "自入台来见面稀，班中遥得揖容辉。",
   "早知相忆来相访，悔待江头明月归。"
  ],
  "title": "曲江夜归闻元八见访"
 },
 {
  "id": 5182,
  "author": "白居易",
  "paragraphs": [
   "人人避暑走如狂，独有禅师不出房。",
   "可是禅房无热到，但能心静即身凉。"
  ],
  "title": "苦热题恒寂师禅室"
 },
 {
  "id": 5183,
  "author": "白居易",
  "paragraphs": [
   "十五年前似梦游，曾将诗句结风流。",
   "偶助笑歌嘲阿软，可知传诵到通州。",
   "昔教红袖佳人唱，今遣青衫司马愁。",
   "惆怅又闻题处所，雨淋江馆破墙头。"
  ],
  "title": "微之到通州日授馆未安见尘壁间有数行字读之即仆旧诗其落句云渌水红莲一朵开千花百草无颜色然不知题者何人也微之吟叹不足因缀一章兼录仆诗本同寄省其诗乃十五年前初及第时赠长安妓人阿软绝句缅思往事杳若梦中怀旧感今因酬长句"
 },
 {
  "id": 5184,
  "author": "白居易",
  "paragraphs": [
   "来书子细说通州，州在山根峡岸头。",
   "四面千重火云合，中心一道瘴江流。",
   "虫蛇白昼拦官道，蚊蚋黄昏扑郡楼。",
   "何罪遣君居此地，天高无处问来由。"
  ],
  "title": "得微之到官后书备知通州之事怅然有感因成四章 一"
 },
 {
  "id": 5185,
  "author": "白居易",
  "paragraphs": [
   "匼匝巅山万仞余，人家应似甑中居。",
   "寅年篱下多逢虎，亥日沙头始卖鱼。",
   "衣斑梅雨长须熨，米涩畬田不解鉏。",
   "努力安心过三考，已曾愁杀李尚书。"
  ],
  "title": "得微之到官后书备知通州之事怅然有感因成四章 二"
 },
 {
  "id": 5186,
  "author": "白居易",
  "paragraphs": [
   "人稀地僻医巫少，夏旱秋霖瘴疟多。",
   "老去一身须爱惜，别来四体得如何。",
   "侏儒饱笑东方朔，薏苡谗忧马伏波。",
   "莫遣沈愁结成病，时时一唱濯缨歌。"
  ],
  "title": "得微之到官后书备知通州之事怅然有感因成四章 三"
 },
 {
  "id": 5187,
  "author": "白居易",
  "paragraphs": [
   "通州海内恓惶地，司马人间冗长官。",
   "伤鸟有弦惊不定，卧龙无水动应难。",
   "剑埋狱底谁深掘，松偃霜中尽冷看。",
   "举目争能不惆怅，高车大马满长安。"
  ],
  "title": "得微之到官后书备知通州之事怅然有感因成四章 四"
 },
 {
  "id": 5188,
  "author": "白居易",
  "paragraphs": [
   "顾我镜中悲白发，尽君花下醉青春。",
   "不缘眼痛兼身病，可是尊前第二人。"
  ],
  "title": "病中荅招饮者"
 },
 {
  "id": 5189,
  "author": "白居易",
  "paragraphs": [
   "满窗明月满帘霜，被冷灯残拂卧床。",
   "燕子楼中霜月夜，秋来只为一人长。"
  ],
  "title": "燕子楼三首 一"
 },
 {
  "id": 5190,
  "author": "白居易",
  "paragraphs": [
   "钿晕罗衫色似烟，几回欲著即潸然。",
   "自从不舞霓裳曲，叠在空箱十一年。"
  ],
  "title": "燕子楼三首 二"
 },
 {
  "id": 5191,
  "author": "白居易",
  "paragraphs": [
   "今春有客洛阳回，曾到尚书墓上来。",
   "见说白杨堪作柱，争教红粉不成灰。"
  ],
  "title": "燕子楼三首 三"
 },
 {
  "id": 5192,
  "author": "白居易",
  "paragraphs": [
   "草草辞家忧后事，迟迟去国问前途。",
   "望秦岭上回头立，无限秋风吹白须。"
  ],
  "title": "初贬官过望秦岭"
 },
 {
  "id": 5193,
  "author": "白居易",
  "paragraphs": [
   "蓝桥春雪君归日，秦岭秋风我去时。",
   "每到驿亭先下马，循墙绕柱觅君诗。"
  ],
  "title": "蓝桥驿见元九诗"
 },
 {
  "id": 5194,
  "author": "白居易",
  "paragraphs": [
   "韩公堆北涧西头，冷雨凉风拂面秋。",
   "努力南行少惆怅，江州犹似胜通州。"
  ],
  "title": "韩公堆寄元九"
 },
 {
  "id": 5195,
  "author": "白居易",
  "paragraphs": [
   "商州馆里停三日，待得妻孥相逐行。",
   "若比李三犹自胜，儿啼妇哭不闻声。"
  ],
  "title": "发商州"
 },
 {
  "id": 5196,
  "author": "白居易",
  "paragraphs": [
   "往来同路不同时，前后相思两不知。",
   "行过关门三四里，榴花不见见君诗。"
  ],
  "title": "武关南见元九题山石榴见寄"
 },
 {
  "id": 5197,
  "author": "白居易",
  "paragraphs": [
   "安南远进红鹦鹉，色似桃花语似人。",
   "文章辩慧皆如此，笼槛何年出得身。"
  ],
  "title": "红鹦鹉"
 },
 {
  "id": 5198,
  "author": "白居易",
  "paragraphs": [
   "卧逃秦乱起安刘，舒卷如云得自由。",
   "若有精灵应笑我，不成一事谪江州。"
  ],
  "title": "题四皓庙"
 },
 {
  "id": 5199,
  "author": "白居易",
  "paragraphs": [
   "自学坐禅休服药，从他时复病沈沈。",
   "此身不要全彊健，彊健多生人我心。"
  ],
  "title": "罢药"
 },
 {
  "id": 5200,
  "author": "白居易",
  "paragraphs": [
   "人生四十未全衰，我为愁多白发垂。",
   "何故水边双白鹭，无愁头上亦垂丝。"
  ],
  "title": "白鹭"
 },
 {
  "id": 5201,
  "author": "白居易",
  "paragraphs": [
   "下马襄阳郭，移舟汉阴驿。",
   "秋风截江起，寒浪连天白。",
   "本是多愁人，复此风波夕。"
  ],
  "title": "襄阳舟夜"
 },
 {
  "id": 5202,
  "author": "白居易",
  "paragraphs": [
   "烟澹月蒙蒙，舟行夜色中。",
   "江铺满槽水，帆展半樯风。",
   "叫曙嗸嗸雁，啼秋唧唧虫。",
   "只应催北客，早作白须翁。"
  ],
  "title": "江夜舟行"
 },
 {
  "id": 5203,
  "author": "白居易",
  "paragraphs": [
   "交亲过浐别，车马到江回。",
   "唯有红藤杖，相随万里来。"
  ],
  "title": "红藤杖"
 },
 {
  "id": 5204,
  "author": "白居易",
  "paragraphs": [
   "大江深处月明时，一夜吟君小律诗。",
   "应有水仙潜出听，翻将唱作步虚词。"
  ],
  "title": "江上吟元八绝句"
 },
 {
  "id": 5205,
  "author": "白居易",
  "paragraphs": [
   "节物行摇落，年颜坐变衰。",
   "树初黄叶日，人欲白头时。",
   "乡国程程远，亲朋处处辞。",
   "唯残病与老，一步不相离。"
  ],
  "title": "途中感秋"
 },
 {
  "id": 5206,
  "author": "白居易",
  "paragraphs": [
   "白雪楼中一望乡，青山蔟蔟水茫茫。",
   "朝来渡口逢京使，说道烟尘近洛阳。"
  ],
  "title": "登郢州白雪楼"
 },
 {
  "id": 5207,
  "author": "白居易",
  "paragraphs": [
   "三声猿后垂乡泪，一叶舟中载病身。",
   "莫凭水窗南北望，月明月暗总愁人。"
  ],
  "title": "舟夜赠内"
 },
 {
  "id": 5208,
  "author": "白居易",
  "paragraphs": [
   "我梳白发添新恨，君埽青蛾减旧容。",
   "应被傍人怪惆怅，少年离别老相逢。"
  ],
  "title": "逢旧"
 },
 {
  "id": 5209,
  "author": "白居易",
  "paragraphs": [
   "洪涛白浪塞江津，处处邅回事事迍。",
   "世上方为失途客，江头又作阻风人。",
   "鱼𫚥遇雨腥盈鼻，蚊蚋和烟痒满身。",
   "老大光阴能几日，等闲臼口坐经旬。"
  ],
  "title": "臼口阻风十日"
 },
 {
  "id": 5210,
  "author": "白居易",
  "paragraphs": [
   "暗上江堤还独立，水风霜气夜棱棱。",
   "回看深浦停舟处，芦荻花中一点灯。"
  ],
  "title": "浦中夜泊"
 },
 {
  "id": 5211,
  "author": "白居易",
  "paragraphs": [
   "江边黄鹤古时楼，劳置华筵待我游。",
   "楚思淼茫云水冷，商声清脆管弦秋。",
   "白花浪溅头陀寺，红叶林笼鹦鹉洲。",
   "总是平生未行处，醉来堪赏醒堪愁。"
  ],
  "title": "卢侍御与崔评事为予于黄鹤楼置宴宴罢同望"
 },
 {
  "id": 5212,
  "author": "白居易",
  "paragraphs": [
   "把君诗卷灯前读，诗尽灯残天未明。",
   "眼痛灭灯犹暗坐，逆风吹浪打船声。"
  ],
  "title": "舟中读元九诗"
 },
 {
  "id": 5213,
  "author": "白居易",
  "paragraphs": [
   "扁舟厌泊烟波上，轻策闲寻浦屿间。",
   "虎蹋青泥稠似印，风吹白浪大于山。",
   "且愁江郡何时到，敢望京都几岁还。",
   "今日料君朝退后，迎寒新酎煖开颜。"
  ],
  "title": "舟行阻风寄李十一舍人"
 },
 {
  "id": 5214,
  "author": "白居易",
  "paragraphs": [
   "湿屈青条折，寒飘黄叶多。",
   "不知秋雨意，更遣欲如何。"
  ],
  "title": "雨中题衰柳"
 },
 {
  "id": 5215,
  "author": "白居易",
  "paragraphs": [
   "半依云渚半依山，爱此令人不欲还。",
   "负郭田园八九顷，向阳茅屋两三间。",
   "寒松纵老风标在，野鹤虽饥饮啄闲。",
   "一卧江村来早晚，著书盈帙鬓毛斑。"
  ],
  "title": "题王处士郊居"
 },
 {
  "id": 5216,
  "author": "白居易",
  "paragraphs": [
   "朝来暮去星霜换，阴惨阳舒气序牵。",
   "万物秋霜能坏色，四时冬日最凋年。",
   "烟波半露新沙地，鸟雀群飞欲雪天。",
   "向晚苍苍南北望，穷阴旅思两无边。"
  ],
  "title": "岁晚旅望"
 },
 {
  "id": 5217,
  "author": "白居易",
  "paragraphs": [
   "昔为京洛声华客，今作江湖潦倒翁。",
   "意气销磨群动里，形骸变化百年中。",
   "霜侵残鬓无多黑，酒伴衰颜只暂红。",
   "愿学禅门非想定，千愁万念一时空。"
  ],
  "title": "晏坐闲吟"
 },
 {
  "id": 5218,
  "author": "白居易",
  "paragraphs": [
   "厨无烟火室无妻，篱落萧条屋舍低。",
   "每日将何疗饥渴，井华云粉一刀圭。"
  ],
  "title": "题李山人"
 },
 {
  "id": 5219,
  "author": "白居易",
  "paragraphs": [
   "去国辞家谪异方，中心自怪少忧伤。",
   "为寻庄子知归处，认得无何是本乡。"
  ],
  "title": "读庄子"
 },
 {
  "id": 5220,
  "author": "白居易",
  "paragraphs": [
   "南浦闲行罢，西楼小宴时。",
   "望湖凭槛久，待月放杯迟。",
   "江果尝卢橘，山歌听竹枝。",
   "相逢且同乐，何必旧相知。"
  ],
  "title": "江楼偶宴赠同座"
 },
 {
  "id": 5221,
  "author": "白居易",
  "paragraphs": [
   "朝真暮伪何人辨，古往今来底事无。",
   "但爱臧生能诈圣，可知宁子解佯愚。",
   "草萤有耀终非火，荷露虽团岂是珠。",
   "不取燔柴兼照乘，可怜光彩亦何殊。"
  ],
  "title": "放言五首 一"
 },
 {
  "id": 5222,
  "author": "白居易",
  "paragraphs": [
   "世途倚伏都无定，尘网牵缠卒未休。",
   "祸福回还车转毂，荣枯反复手藏钩。",
   "龟灵未免刳肠患，马失应无折足忧。",
   "不信君看弈棋者，输赢须待局终头。"
  ],
  "title": "放言五首 二"
 },
 {
  "id": 5223,
  "author": "白居易",
  "paragraphs": [
   "赠君一法决狐疑，不用钻龟与祝蓍。",
   "试玉要烧三日满，辨材须待七年期。",
   "周公恐惧流言后，王莽谦恭未篡时。",
   "向使当初身便死，一生真伪复谁知。"
  ],
  "title": "放言五首 三"
 },
 {
  "id": 5224,
  "author": "白居易",
  "paragraphs": [
   "谁家第宅成还破，何处亲宾哭复歌。",
   "昨日屋头堪炙手，今朝门外好张罗。",
   "北邙未省留闲地，东海何曾有定波。",
   "莫笑贱贫夸富贵，共成枯骨两如何。"
  ],
  "title": "放言五首 四"
 },
 {
  "id": 5225,
  "author": "白居易",
  "paragraphs": [
   "泰山不要欺毫末，颜子无心羡老彭。",
   "松树千年终是朽，槿花一日自为荣。",
   "何须恋世常忧死，亦莫嫌身漫厌生。",
   "生去死来都是幻，幻人哀乐系何情。"
  ],
  "title": "放言五首 五"
 },
 {
  "id": 5226,
  "author": "白居易",
  "paragraphs": [
   "壮日苦曾惊岁月，长年都不惜光阴。",
   "为学空门平等法，先齐老少死生心。"
  ],
  "title": "岁暮道情二首 一"
 },
 {
  "id": 5227,
  "author": "白居易",
  "paragraphs": [
   "半故青衫半白头，雪风吹面上江楼。",
   "禅功自见无人觉，合是愁时亦不愁。"
  ],
  "title": "岁暮道情二首 二"
 },
 {
  "id": 5228,
  "author": "白居易",
  "paragraphs": [
   "翰林江左日，员外剑南时。",
   "不得高官职，仍逢苦乱离。",
   "暮年逋客恨，浮世谪仙悲。",
   "吟咏留千古，声名动四夷。",
   "文场供秀句，乐府待新词。",
   "天意君须会，人间要好诗。"
  ],
  "title": "读李杜诗集因题卷后"
 },
 {
  "id": 5229,
  "author": "白居易",
  "paragraphs": [
   "若不坐禅销妄想，即须行醉放狂歌。",
   "不然秋月春风夜，争那闲思往事何。"
  ],
  "title": "强酒"
 },
 {
  "id": 5230,
  "author": "白居易",
  "paragraphs": [
   "忽忆两家同里巷，何曾一处不追随。",
   "闲游预算分朝日，静语多同待漏时。",
   "花下放狂冲黑饮，灯前起坐彻明棋。",
   "可知风雨孤舟夜，芦苇丛中作此诗。"
  ],
  "title": "独树浦雨夜寄李六郎中"
 },
 {
  "id": 5231,
  "author": "白居易",
  "paragraphs": [
   "花脸云鬟坐玉楼，十三弦里一时愁。",
   "凭君向道休弹去，白尽江州司马头。"
  ],
  "title": "听崔七妓人筝"
 },
 {
  "id": 5232,
  "author": "白居易",
  "paragraphs": [
   "江回望见双华表，知是浔阳西郭门。",
   "犹去孤舟三四里，水烟沙雨欲黄昏。"
  ],
  "title": "望江州"
 },
 {
  "id": 5233,
  "author": "白居易",
  "paragraphs": [
   "浔阳欲到思无穷，庾亮楼南湓口东。",
   "树木凋疏山雨后，人家低湿水烟中。",
   "菰蒋𫗪马行无力，芦荻编房卧有风。",
   "遥见朱轮来出郭，相迎劳动使君公。"
  ],
  "title": "初到江州"
 },
 {
  "id": 5234,
  "author": "白居易",
  "paragraphs": [
   "行摇云髻花钿节，应似霓裳趁管弦。",
   "艳动舞裙浑是火，愁凝歌黛欲生烟。",
   "有风纵道能回雪，无水何由忽吐莲。",
   "疑是两般心未决，雨中神女月中仙。"
  ],
  "title": "醉后题李马二妓"
 },
 {
  "id": 5235,
  "author": "白居易",
  "paragraphs": [
   "郁金香汗裛歌巾，山石榴花染舞裙。",
   "好似文君还对酒，胜于神女不归云。",
   "梦中那及觉时见，宋玉荆王应羡君。"
  ],
  "title": "卢侍御小妓乞诗座上留赠"
 },
 {
  "id": 5236,
  "author": "白居易",
  "paragraphs": [
   "南去经三楚，东来过五湖。",
   "山头看候馆，水面问征途。",
   "地远穷江界，天低极海隅。",
   "飘零同落叶，浩荡似乘桴。",
   "渐觉乡原异，深知土产殊。",
   "夷音语嘲异常，蛮态笑睢盱。",
   "水市通阛阓，烟村混舳舻。",
   "吏征渔户税，人纳火田租。",
   "亥日饶𫚥蟹，寅年足虎䝙。",
   "成人男作丱，事鬼女为巫。",
   "楼暗攒倡妇，堤长簇贩夫。",
   "夜船论铺赁，春酒断缾酤。",
   "见果皆卢橘，闻禽悉鹧鸪。",
   "山歌猿独叫，野哭鸟相呼。",
   "岭徼云成栈，江郊水当郛。",
   "月移翘柱鹤，风泛飐樯乌。",
   "鳌碍潮无信，蛟惊浪不虞。",
   "鼍鸣江擂鼓，蜃气海浮图。",
   "树裂山魈穴，沙含水弩枢。",
   "喘牛犂紫芋，羸马放青菰。",
   "绣面谁家婢，鸦头几岁奴。",
   "泥中采菱芡，烧后拾樵苏。",
   "鼎腻愁烹鳖，盘腥厌脍鲈。",
   "钟仪徒恋楚，张翰浪思吴。",
   "气序凉还热，光阴旦复晡。",
   "身方逐萍梗，年欲近桑榆。",
   "渭北田园废，江西岁月徂。",
   "忆归恒惨淡，怀旧忽踟蹰。",
   "自念咸秦客，尝为邹鲁儒。",
   "蕴藏经国术，轻弃度关𦈡。",
   "赋力凌鹦鹉，词锋敌辘轳。",
   "战文重掉鞅，射策一弯弧。",
   "崔杜鞭齐下，元韦辔并驱。",
   "名声逼扬马，交分过萧朱。",
   "世务轻摩揣，周行窃觊觎。",
   "风云皆会合，雨露各沾濡。",
   "共遇升平代，偏惭固陋躯。",
   "承明连夜直，建礼拂晨趋。",
   "美服颁王府，珍羞降御厨。",
   "议高通白虎，谏切伏青蒲。",
   "柏殿行陪宴，花楼走看酺。",
   "神旗张鸟兽，天籁动笙芋。",
   "戈剑星芒耀，鱼龙电策驱。",
   "定场排越伎，促坐进吴歈。",
   "缥缈疑仙乐，婵娟胜画图。",
   "歌鬟低翠羽，舞汗堕红珠。",
   "别选闲游伴，潜招小饮徒。",
   "一杯愁已破，三盏气弥麤。",
   "软美仇家酒，幽闲葛氏姝。",
   "十千方得斗，二八正当垆。",
   "论笑杓胡律，谈怜巩嗫嚅。",
   "李酣犹短窦，庾醉更蔫迂。",
   "鞍马呼教住，骰盘喝遣输。",
   "长驱波卷白，连掷采成卢。",
   "筹幷频逃席，觥严列置盂。",
   "满卮那可灌，颓玉不胜扶。",
   "入视中枢草，归乘内厩驹。",
   "醉曾冲宰相，骄不揖金吾。",
   "日近恩虽重，云高势却孤。",
   "翻身落霄汉，失脚倒泥涂。",
   "博望移门籍，浔阳佐郡符。",
   "时情变寒暑，世利算锱铢。",
   "即日辞双阙，明朝别九衢。",
   "播迁分郡国，次第出京都。",
   "秦岭驰三驿，商山上二邘。",
   "岘阳亭寂莫，夏口路崎岖。",
   "大道全生棘，中丁尽执殳。",
   "江关未撤警，淮寇尚稽诛。",
   "林对东西寺，山分大小姑。",
   "庐峰莲刻削，湓浦带萦纡。",
   "九派吞青草，孤城覆绿芜。",
   "黄昏钟寂寂，清晓角呜呜。",
   "春色辞门柳，秋声到井梧。",
   "残芳悲𫛸鴂，暮节感茱萸。",
   "蘂坼金英菊，花飘雪片芦。",
   "波红日斜没，沙白月平铺。",
   "几见林抽笋，频惊燕引雏。",
   "岁华何倏忽，年少不须臾。",
   "眇默思千古，苍茫想八区。",
   "孔穷缘底事，颜夭有何辜。",
   "龙智犹经醢，龟灵未免刳。",
   "穷通应已定，圣哲不能逾。",
   "况我身谋拙，逢他厄运拘。",
   "漂流随大海，锤锻任洪𬬻。",
   "险阻尝之矣，栖迟命也夫。",
   "沈冥消意气，穷饿耗肌肤。",
   "防瘴和残药，迎寒补旧襦。",
   "书床鸣蟋蟀，琴匣网蜘蛛。",
   "贫室如悬磐，端忧剧守株。",
   "时遭人指点，数被鬼揶揄。",
   "兀兀都疑梦，昏昏半是愚。",
   "女惊朝不起，妻怪夜长吁。",
   "万里抛朋侣，三年隔友于。",
   "自然悲聚散，不是恨荣枯。",
   "去夏微之疟，今春席八殂。",
   "天涯书达否，泉下哭知无。",
   "谩写诗盈卷，空盛酒满壶。",
   "只添新怅望，岂复旧欢娱。",
   "壮志因愁减，衰容与病俱。",
   "相逢应不识，满颔白髭须。"
  ],
  "title": "东南行一百韵寄通州元九侍御澧州李十一舍人果州崔二十二使君开州韦大员外庾三十二补阙杜十四拾遗李二十助教员外窦七校书"
 },
 {
  "id": 5237,
  "author": "白居易",
  "paragraphs": [
   "面瘦头斑四十四，远谪江州为郡史。",
   "逢时弃置从不才，未老衰羸为何事。",
   "火烧寒涧松为烬，霜降春林花委地。",
   "遭时荣悴一时间，岂是昭昭上天意。"
  ],
  "title": "谪居"
 },
 {
  "id": 5238,
  "author": "白居易",
  "paragraphs": [
   "早攀霄汉上天衢，晚落风波委世途。",
   "雨露施恩无厚薄，蓬蒿随分有荣枯。",
   "伤禽侧翅惊弓箭，老妇低颜事舅姑。",
   "碧落三仙曾识面，年深记得姓名无。"
  ],
  "title": "初到江州寄翰林张李杜三学士"
 },
 {
  "id": 5239,
  "author": "白居易",
  "paragraphs": [
   "独凭朱槛立凌晨，山色初明水色新。",
   "竹雾晓笼衔岭月，苹风暖送过江春。",
   "子城阴处犹残雪，衙鼓声前未有尘。",
   "三百年来庾楼上，曾经多少望乡人。"
  ],
  "title": "庾楼晓望"
 },
 {
  "id": 5240,
  "author": "白居易",
  "paragraphs": [
   "木落天晴山翠开，爱山骑马入山来。",
   "心知不及柴桑令，一宿西林便却回。"
  ],
  "title": "宿西林寺"
 },
 {
  "id": 5241,
  "author": "白居易",
  "paragraphs": [
   "楼中别曲催离酌，灯下红裙间绿袍。",
   "缥缈楚风罗绮薄，铮𫓩越调管弦高。",
   "寒流带月澄如镜，夕吹和霜利似刀。",
   "尊酒未空欢未尽，舞腰歌袖莫辞劳。"
  ],
  "title": "江楼宴别"
 },
 {
  "id": 5242,
  "author": "白居易",
  "paragraphs": [
   "一丛千朵压阑干，翦碎红绡却作团。",
   "风袅舞腰香不尽，露销妆脸泪新干。",
   "蔷薇带刺攀应懒，菡萏生泥玩亦难。",
   "争及此花檐户下，任人采弄尽人看。"
  ],
  "title": "题山石榴花"
 },
 {
  "id": 5243,
  "author": "白居易",
  "paragraphs": [
   "山吐晴岚水放光，辛夷花白柳梢黄。",
   "但知莫作江西意，风景何曾异帝乡。"
  ],
  "title": "代春赠"
 },
 {
  "id": 5244,
  "author": "白居易",
  "paragraphs": [
   "草烟低重水花明，从道风光似帝京。",
   "其奈山猿江上叫，故乡无此断肠声。"
  ],
  "title": "荅春"
 },
 {
  "id": 5245,
  "author": "白居易",
  "paragraphs": [
   "逐处花皆好，随年貌自衰。",
   "红樱满眼日，白发半头时。",
   "倚树无言久，攀条欲放迟。",
   "临风两堪叹，如雪复如丝。"
  ],
  "title": "樱桃花下叹白发"
 },
 {
  "id": 5246,
  "author": "白居易",
  "paragraphs": [
   "漠漠纷纷不奈何，狂风急雨两相和。",
   "晚来怅望君知否，枝上稀疏地上多。"
  ],
  "title": "惜落花赠崔二十四"
 },
 {
  "id": 5247,
  "author": "白居易",
  "paragraphs": [
   "亦知官舍非吾宅，且𣃁山樱满院栽。",
   "上佐近来多五考，少应四度见花开。"
  ],
  "title": "移山樱桃"
 },
 {
  "id": 5248,
  "author": "白居易",
  "paragraphs": [
   "职散优闲地，身慵老大时。",
   "送春唯有酒，销日不过棋。",
   "禄米麞牙稻，园蔬鸭脚葵。",
   "饱餐仍晏起，余暇弄龟儿。"
  ],
  "title": "官舍闲题"
 },
 {
  "id": 5249,
  "author": "白居易",
  "paragraphs": [
   "花尽头新白，登楼意若何。",
   "岁时春日少，世界苦人多。",
   "愁醉非因酒，悲吟不是歌。",
   "求师治此病，唯劝读楞伽。"
  ],
  "title": "晚春登大云寺南楼赠常禅师"
 },
 {
  "id": 5250,
  "author": "白居易",
  "paragraphs": [
   "凭高眺远一凄凄，却下朱阑即解携。",
   "京路人归天直北，江楼客散日平西。",
   "长津欲度回渡尾，残酒重倾簇马蹄。",
   "不独别君须强饮，穷愁自要醉如泥。"
  ],
  "title": "北楼送客归上都"
 },
 {
  "id": 5251,
  "author": "白居易",
  "paragraphs": [
   "疏散郡丞同野客，幽闲官舍抵山家。",
   "春风北户千茎竹，晚日东园一树花。",
   "小盏吹醅尝冷酒，深炉敲火炙新茶。",
   "能来近日观棋否，太守知慵放晚衙。"
  ],
  "title": "北亭招客"
 },
 {
  "id": 5252,
  "author": "白居易",
  "paragraphs": [
   "谪辞魏阙鹓鸾隔，老入庐山麋鹿随。",
   "薄暮萧条投寺宿，凌晨清净与僧期。",
   "双林我起闻钟后，只日君趋入阁时。",
   "鹏鷃高低分皆定，莫劳心力远相思。"
  ],
  "title": "宿西林寺早赴东林满上人之会因寄崔二十二员外"
 },
 {
  "id": 5253,
  "author": "白居易",
  "paragraphs": [
   "竹寺初晴日，花塘欲晓春。",
   "野猿疑弄客，山鸟似呼人。",
   "酒嫩倾金液，茶新碾玉尘。",
   "可怜幽静地，堪寄老慵身。"
  ],
  "title": "游宝称寺"
 },
 {
  "id": 5254,
  "author": "白居易",
  "paragraphs": [
   "厌听秋猿催下泪，喜闻春鸟劝提壶。",
   "谁家红树先花发，何处青楼有酒酤。",
   "进士麄豪寻静尽，拾遗风采近都无。",
   "欲期明日东邻醉，变作腾腾一俗夫。"
  ],
  "title": "早春闻提壶鸟因题邻家"
 },
 {
  "id": 5255,
  "author": "白居易",
  "paragraphs": [
   "一丛暗澹将何比，浅碧笼裙衬紫巾。",
   "除却微之见应爱，人间少有别花人。"
  ],
  "title": "见紫薇花忆微之"
 },
 {
  "id": 5256,
  "author": "白居易",
  "paragraphs": [
   "柯条未尝损，根蕟不曾移。",
   "同类今齐茂，孤芳忽独萎。",
   "仍怜委地日，正是带花时。",
   "碎碧初凋叶，燋红尚恋枝。",
   "乾坤无厚薄，草木自荣衰。",
   "欲问因何事，春风亦不知。"
  ],
  "title": "蔷薇花一丛独死不知其故因有是篇"
 },
 {
  "id": 5257,
  "author": "白居易",
  "paragraphs": [
   "久雨南湖涨，新晴北客过。",
   "日沈红有影，风定绿无波。",
   "岸没闾阎少，滩平船舫多。",
   "可怜心赏处，其奈独游何。"
  ],
  "title": "湖亭望水"
 },
 {
  "id": 5258,
  "author": "白居易",
  "paragraphs": [
   "外事因慵废，中怀与静期。",
   "寻泉上山远，看笋出林迟。",
   "白石磨樵斧，青竿理钓丝。",
   "澄清深浅好，最爱夕阳时。"
  ],
  "title": "闲游"
 },
 {
  "id": 5259,
  "author": "白居易",
  "paragraphs": [
   "幽独辞群久，漂流去国赊。",
   "只将琴作伴，唯以酒为家。",
   "感逝因看水，伤离为见花。",
   "李三埋地底，元九谪天涯。",
   "举眼青云远，回头白日斜。",
   "可能胜贾谊，犹自滞长沙。"
  ],
  "title": "忆微之伤仲远"
 },
 {
  "id": 5260,
  "author": "白居易",
  "paragraphs": [
   "闻道移居村坞间，竹林多处独开关。",
   "故来不是求他事，暂借南亭一望山。"
  ],
  "title": "过郑处士"
 },
 {
  "id": 5261,
  "author": "白居易",
  "paragraphs": [
   "自作浔阳客，无如苦雨何。",
   "阴昏晴日少，闲闷睡时多。",
   "湖阔将天合，云低与水和。",
   "篱根舟子语，巷口钓人歌。",
   "雾岛沈黄气，风帆蹙白波。",
   "门前车马道，一宿变江河。"
  ],
  "title": "霖雨苦多江湖暴涨块然独望因题北亭"
 },
 {
  "id": 5262,
  "author": "白居易",
  "paragraphs": [
   "闲出乘轻屐，徐行蹋软沙。",
   "观鱼傍湓浦，看竹入杨家。",
   "林迸穿篱笋，藤飘落水花。",
   "雨埋钓舟小，风飏酒旗斜。",
   "嫩剥青菱角，浓煎白茗芽。",
   "淹留不知夕，城树欲栖鸦。"
  ],
  "title": "春末夏初闲游江郭二首 一"
 },
 {
  "id": 5263,
  "author": "白居易",
  "paragraphs": [
   "柳影繁初合，莺声涩渐稀。",
   "早梅迎夏结，残絮送春飞。",
   "西日韶光尽，南风暑气微。",
   "展张新小簟，熨帖旧生衣。",
   "绿蚁杯香嫩，红丝脍缕肥。",
   "故园无此味，何必苦思归。"
  ],
  "title": "春末夏初闲游江郭二首 二"
 },
 {
  "id": 5264,
  "author": "白居易",
  "paragraphs": [
   "南诏红藤杖，西江白首人。",
   "时时携步月，处处把寻春。",
   "劲健孤茎直，疏圆六节匀。",
   "火山生处远，泸水洗来新。",
   "粗细才盈手，高低仅过身。",
   "天边望乡客，何日拄归秦。"
  ],
  "title": "红藤杖"
 },
 {
  "id": 5265,
  "author": "白居易",
  "paragraphs": [
   "匹马来郊外，扁舟在水滨。",
   "可怜冲雨客，来访阻风人。",
   "小榼酤清醑，行厨煮白鳞。",
   "停杯看柳色，各忆故园春。"
  ],
  "title": "风雨中寻李十一因题船上"
 },
 {
  "id": 5266,
  "author": "白居易",
  "paragraphs": [
   "一眼汤泉流向东，浸泥浇草煖无功。",
   "骊山温水因何事，流入金铺玉甃中。"
  ],
  "title": "题庐山山下汤泉"
 },
 {
  "id": 5267,
  "author": "白居易",
  "paragraphs": [
   "笛竹出蕲春，霜刀劈翠筠。",
   "织成双锁簟，寄与独眠人。",
   "卷作筒中信，舒为席上珍。",
   "滑如铺薤叶，冷似卧龙鳞。",
   "清润宜乘露，鲜华不受尘。",
   "通州炎瘴地，此物最关身。"
  ],
  "title": "寄蕲州簟与元九因题六韵"
 },
 {
  "id": 5268,
  "author": "白居易",
  "paragraphs": [
   "西江风候接南威，暑气常多秋气微。",
   "犹道江州最凉冷，至今九月著生衣。"
  ],
  "title": "秋热"
 },
 {
  "id": 5269,
  "author": "白居易",
  "paragraphs": [
   "溪岚漠漠树重重，水槛山窗次第逢。",
   "晚叶尚开红踯躅，秋芳初结白芙蓉。",
   "声来枕上千年鹤，影落杯中五老峰。",
   "更愧殷勤留客意，鱼鲜饭细酒香浓。"
  ],
  "title": "题元八谿居"
 },
 {
  "id": 5270,
  "author": "白居易",
  "paragraphs": [
   "散吏闲如客，贫州冷似村。",
   "早凉湖北岸，残照郭西门。",
   "懒镊从须白，休治任眼昏。",
   "老来何所用，少兴不多言。"
  ],
  "title": "晚出西郊"
 },
 {
  "id": 5271,
  "author": "白居易",
  "paragraphs": [
   "叶展影翻当砌月，花开香散入帘风。",
   "不如种在天池上，犹胜生于野水中。"
  ],
  "title": "阶下莲"
 },
 {
  "id": 5272,
  "author": "白居易",
  "paragraphs": [
   "贾生俟罪心相似，张翰思归事不如。",
   "斜日早知惊𫛳鸟，秋风悔不忆鲈鱼。",
   "胸襟曾贮匡时策，怀袖犹残谏猎书。",
   "从此万缘都摆落，欲携妻子买山居。"
  ],
  "title": "端居咏怀"
 },
 {
  "id": 5273,
  "author": "白居易",
  "paragraphs": [
   "君游丹陛已三迁，我泛沧浪欲二年。",
   "剑珮晓趋双凤阙，烟波夜宿一渔船。",
   "交亲尽在青云上，乡国遥抛白日边。",
   "若报生涯应笑杀，结茅栽芋种畬田。"
  ],
  "title": "夜宿江浦闻元八改官因寄此什"
 },
 {
  "id": 5274,
  "author": "白居易",
  "paragraphs": [
   "朱槛在空虚，凉风八月初。",
   "山形如岘首，江色似桐庐。",
   "佛寺乘船入，人家枕水居。",
   "高亭仍有月，今夜宿何如。"
  ],
  "title": "百花亭"
 },
 {
  "id": 5275,
  "author": "白居易",
  "paragraphs": [
   "南国虽多热，秋来亦不迟。",
   "湖光朝霁后，竹气晚凉时。",
   "楼阁宜佳客，江山入好诗。",
   "清风水苹叶，白露木兰枝。",
   "欲作云泉计，须营伏腊资。",
   "匡庐一步地，官满更何之。"
  ],
  "title": "江楼早秋"
 },
 {
  "id": 5276,
  "author": "白居易",
  "paragraphs": [
   "年年渐见南方物，事事堪伤北客情。",
   "山鬼趫跳唯一足，峡猿哀怨过三声。",
   "帆开青草湖中去，衣湿黄梅雨里行。",
   "别后双鱼难定寄，近来潮不到湓城。"
  ],
  "title": "送客之湖南"
 },
 {
  "id": 5277,
  "author": "白居易",
  "paragraphs": [
   "百花亭上晚裴回，云影阴晴掩复开。",
   "日色悠扬暎山尽，雨声萧飒渡江来。",
   "鬓毛遇病双如雪，心绪逢秋一似灰。",
   "向夜欲归愁未了，满湖明月小船回。"
  ],
  "title": "百花亭晚望夜归"
 },
 {
  "id": 5278,
  "author": "白居易",
  "paragraphs": [
   "小郡大江边，危楼夕照前。",
   "青芜卑湿地，白露泬寥天。",
   "乡国此时阻，家书何处传？",
   "仍闻陈蔡戍，转战已三年。"
  ],
  "title": "西楼"
 },
 {
  "id": 5279,
  "author": "白居易",
  "paragraphs": [
   "尽日行还歇，迟迟独上山。",
   "攀藤老筋力，照水病容颜。",
   "陶巷招居住，茅家许往还。",
   "饱谙荣辱事，无意恋人间。"
  ],
  "title": "寻李道士山居兼呈元明府"
 },
 {
  "id": 5280,
  "author": "白居易",
  "paragraphs": [
   "行年四十五，两鬓半苍苍。",
   "清瘦诗成癖，粗豪酒放狂。",
   "老来尤委命，安处即为乡。",
   "或拟庐山下，来春结草堂。"
  ],
  "title": "四十五"
 },
 {
  "id": 5281,
  "author": "白居易",
  "paragraphs": [
   "曾陪鹤驭两三仙，亲侍龙舆四五年。",
   "天上欢华春有限，世间漂泊海无边。",
   "荣枯事过都成梦，忧喜心忘便是禅。",
   "官满更归何处去，香炉峰在宅门前。"
  ],
  "title": "寄李相公崔侍郎钱舍人"
 },
 {
  "id": 5282,
  "author": "白居易",
  "paragraphs": [
   "天台岭上凌霜树，司马厅前委地丛。",
   "一种不生明月里，山中犹校胜尘中。"
  ],
  "title": "厅前桂"
 },
 {
  "id": 5283,
  "author": "白居易",
  "paragraphs": [
   "行行觅路缘松峤，步步寻花到杏坛。",
   "白石先生小有洞，黄芽姹女大还丹。",
   "常悲东郭千家冢，欲乞西山五色丸。",
   "但恐长生须有籍，仙台试为检名看。"
  ],
  "title": "寻王道士药堂因有题赠"
 },
 {
  "id": 5284,
  "author": "白居易",
  "paragraphs": [
   "篱菊花稀砌桐落，树阴离离日色薄。",
   "单幕疏帘贫寂莫，凉风冷露秋萧索。",
   "光阴流转忽已晚，颜色凋残不如昨。",
   "莱妻卧病月明时，不捣寒衣空捣药。"
  ],
  "title": "秋晚"
 },
 {
  "id": 5285,
  "author": "白居易",
  "paragraphs": [
   "腊后冰生覆湓水，夜来云暗失庐山。",
   "风飘细雪落如米，索索萧萧芦苇间。",
   "此地二年留我住，今朝一酌送君还。",
   "相看渐老无过醉，聚散穷通总是闲。"
  ],
  "title": "南浦岁暮对酒送王十五归京"
 },
 {
  "id": 5286,
  "author": "白居易",
  "paragraphs": [
   "薄晚支颐坐，中宵枕臂眠。",
   "一从身去国，再见日周天。",
   "老度江南岁，春抛渭北田。",
   "浔阳来早晚，明日是三年。"
  ],
  "title": "除夜"
 },
 {
  "id": 5287,
  "author": "白居易",
  "paragraphs": [
   "平生相见即眉开，静念无如李与崔。",
   "各是天涯为刺史，缘何不觅九江来。"
  ],
  "title": "闻李十一出牧澧州崔二十二出牧果州因寄绝句"
 },
 {
  "id": 5288,
  "author": "白居易",
  "paragraphs": [
   "闻停岁仗轸皇情，应为淮西寇未平。",
   "不分气从歌里发，无明心向酒中生。",
   "愚计忽思飞短檄，狂心便欲请长缨。",
   "从来妄动多如此，自笑何曾得事成。"
  ],
  "title": "元和十三年淮寇未平诏停岁仗愤然有感率尔成章"
 },
 {
  "id": 5289,
  "author": "白居易",
  "paragraphs": [
   "岁时销旅貌，风景触乡愁。",
   "牢落江湖意，新年上庾楼。"
  ],
  "title": "庾楼新岁"
 },
 {
  "id": 5290,
  "author": "白居易",
  "paragraphs": [
   "倚石攀箩歇病身，青笻竹仗白纱巾。",
   "他时画出庐山障，便是香炉峰上人。"
  ],
  "title": "上香炉峰"
 },
 {
  "id": 5291,
  "author": "白居易",
  "paragraphs": [
   "与君何日出屯蒙，鱼恋江湖鸟厌笼。",
   "分手各抛沧海畔，折腰俱老绿衫中。",
   "三年隔阔音尘断，两地飘零气味同。",
   "又被新年劝相忆，柳条黄软欲春风。"
  ],
  "title": "忆微之"
 },
 {
  "id": 5292,
  "author": "白居易",
  "paragraphs": [
   "卑湿沙头宅，连阴雨夜天。",
   "共听檐溜滴，心事两悠然。",
   "把酒循环饮，移床曲尺眠。",
   "莫言非故旧，相识已三年。"
  ],
  "title": "雨夜赠元十八"
 },
 {
  "id": 5293,
  "author": "白居易",
  "paragraphs": [
   "草香沙暖水云晴，风景令人忆帝京。",
   "还似往年春气味，不宜今日病心情。",
   "闻莺树下沈吟立，信马江头取次行。",
   "忽见紫桐花怅望，下邽明日是清明。"
  ],
  "title": "寒食江畔"
 },
 {
  "id": 5294,
  "author": "白居易",
  "paragraphs": [
   "三日欢游辞曲水，二年愁卧在长沙。",
   "每登高处长相忆，何况兹楼属庾家。"
  ],
  "title": "三月三日登庾楼寄庾三十二"
 },
 {
  "id": 5295,
  "author": "白居易",
  "paragraphs": [
   "谁能淮上静风波，闻道河东应此科。",
   "不独文词供奏记，定将谈笑解兵戈。",
   "泥埋剑戟终难久，水借蛟龙可在多。",
   "四十著绯军司马，男儿官职未蹉跎。"
  ],
  "title": "闻李六景俭自河东令授唐邓行军司马以诗贺之"
 },
 {
  "id": 5296,
  "author": "白居易",
  "paragraphs": [
   "人间四月芳菲尽，山寺桃花始盛开。",
   "长恨春归无觅处，不知转入此中来。"
  ],
  "title": "大林寺桃花"
 },
 {
  "id": 5297,
  "author": "白居易",
  "paragraphs": [
   "自从委顺任浮沈，渐觉年多功用深。",
   "面上减除忧喜色，胸中消尽是非心。",
   "妻儿不问唯耽酒，冠盖皆慵只抱琴。",
   "长笑灵均不知命，江蓠丛畔苦悲吟。"
  ],
  "title": "咏怀"
 },
 {
  "id": 5298,
  "author": "白居易",
  "paragraphs": [
   "雨过尘埃灭，沿江道径平。",
   "月乘残夜出，人趁早凉行。",
   "寂历闲吟动，冥蒙暗思生。",
   "荷塘翻露气，稻垄泻泉声。",
   "宿犬闻铃起，栖禽见火惊。",
   "昽昽烟树色，十里始天明。"
  ],
  "title": "早发楚城驿"
 },
 {
  "id": 5299,
  "author": "白居易",
  "paragraphs": [
   "箬岘亭东有小池，早荷新荇绿参差。",
   "中宵把火行人发，惊起双栖白鹭鸶。"
  ],
  "title": "箬岘东池"
 },
 {
  "id": 5300,
  "author": "白居易",
  "paragraphs": [
   "建昌江水县门前，立马教人唤渡船。",
   "忽似往年归蔡渡，草风沙雨渭河边。"
  ],
  "title": "建昌江"
 },
 {
  "id": 5301,
  "author": "白居易",
  "paragraphs": [
   "伤心一尉便终身，叔母年高新妇贫。",
   "一片绿衫消不得，腰金拖紫是何人。"
  ],
  "title": "哭从弟"
 },
 {
  "id": 5302,
  "author": "白居易",
  "paragraphs": [
   "五架三间新草堂，石阶桂柱竹编墙。",
   "南檐纳日冬天暖，北户迎风夏月凉。",
   "洒砌飞泉才有点，拂窗斜竹不成行。",
   "来春更葺东厢屋，纸阁芦帘著孟光。"
  ],
  "title": "香炉峰下新卜山居草堂初成偶题东壁"
 },
 {
  "id": 5303,
  "author": "白居易",
  "paragraphs": [
   "喜入山林初息影，厌趋朝市久劳生。",
   "早年薄有烟霞志，岁晚深谙世俗情。",
   "已许虎溪云里卧，不争龙尾道前行。",
   "从兹耳界应清净，免见啾啾毁誉声。"
  ],
  "title": "重题 一"
 },
 {
  "id": 5304,
  "author": "白居易",
  "paragraphs": [
   "长松树下小溪头，班鹿胎巾白布裘。",
   "药圃茶园为产业，野麋林鹤是交游。",
   "云生涧户衣裳润，岚隐山厨火烛幽。",
   "最爱一泉新引得，清泠屈曲绕阶流。"
  ],
  "title": "重题 二"
 },
 {
  "id": 5305,
  "author": "白居易",
  "paragraphs": [
   "日高睡足犹慵起，小阁重衾不怕寒。",
   "遗爱寺钟欹枕听，香炉峰雪拨帘看。",
   "匡庐便是逃名地，司马仍为送老官。",
   "心泰身宁是归处，故乡何独在长安。"
  ],
  "title": "重题 三"
 },
 {
  "id": 5306,
  "author": "白居易",
  "paragraphs": [
   "宦途自此心长别，世事从今口不言。",
   "岂止形骸同土木，兼将寿夭任乾坤。",
   "胸中壮气犹须遣，身外浮荣何足论。",
   "还有一条遗恨事，高家门馆未酬恩。"
  ],
  "title": "重题 四"
 },
 {
  "id": 5307,
  "author": "白居易",
  "paragraphs": [
   "为问长安月，谁教不相离。",
   "昔随飞盖处，今照入山时。",
   "借助秋怀旷，留连夜卧迟。",
   "如归旧乡国，似对好亲知。",
   "松下行为伴，谿头坐有期。",
   "千岩将万壑，无处不相随。"
  ],
  "title": "山中问月"
 },
 {
  "id": 5308,
  "author": "白居易",
  "paragraphs": [
   "新年三五东林夕，星汉迢迢钟梵迟。",
   "花县当君行乐夜，松房是我坐禅时。",
   "忽看月满还相忆，始叹春来自不知。",
   "不觉定中微念起，明朝更问雁门师。"
  ],
  "title": "正月十五日夜东林寺学禅偶怀蓝田杨主簿因呈智禅师"
 },
 {
  "id": 5309,
  "author": "白居易",
  "paragraphs": [
   "昔为东掖垣中客，今作西方社内人。",
   "手把杨枝临水坐，闲思往事似前身。"
  ],
  "title": "临水坐"
 },
 {
  "id": 5310,
  "author": "白居易",
  "paragraphs": [
   "山斋方独往，尘事莫相仍。",
   "蓝轝辞鞍马，缁徒换友朋。",
   "朝餐唯药菜，夜伴只纱灯。",
   "除却青衫在，其余便是僧。"
  ],
  "title": "山居"
 },
 {
  "id": 5311,
  "author": "白居易",
  "paragraphs": [
   "弄日临谿坐，寻花绕寺行。",
   "时时闻鸟语，处处是泉声。"
  ],
  "title": "遗爱寺"
 },
 {
  "id": 5312,
  "author": "白居易",
  "paragraphs": [
   "忆昔封书与君夜，金銮殿后欲明天。",
   "今夜封书在何处，庐山庵里晚灯前。",
   "笼鸟槛猿俱未死，人间相见是何年。"
  ],
  "title": "山中与元九书因题书后"
 },
 {
  "id": 5313,
  "author": "白居易",
  "paragraphs": [
   "久别鹓鸾侣，深随鸟兽群。",
   "教他远亲故，何处觅知闻？",
   "昔日青云意，今移向白云。"
  ],
  "title": "黄石岩下作"
 },
 {
  "id": 5314,
  "author": "白居易",
  "paragraphs": [
   "垂鞭相送醉醺醺，遥见庐山指似君。",
   "想君初觉从军乐，未爱香炉峰上云。"
  ],
  "title": "戏赠李十三判官"
 },
 {
  "id": 5315,
  "author": "白居易",
  "paragraphs": [
   "密座移红毯，酡颜照渌杯。",
   "双娥留且住，五马任先回。",
   "醉耳歌催醒，愁眉笑引开。",
   "平生少年兴，临老暂重来。"
  ],
  "title": "醉中戏赠郑使君"
 },
 {
  "id": 5316,
  "author": "白居易",
  "paragraphs": [
   "凭高望远思悠哉，晚上江亭夜未回。",
   "日欲没时红浪沸，月初生处白烟开。",
   "辞枝雪蘂将春去，满镊霜毛送老来。",
   "争敢三年作归计，心知不及贾生才。"
  ],
  "title": "江亭夕望"
 },
 {
  "id": 5317,
  "author": "白居易",
  "paragraphs": [
   "怅望慈恩三月尽，紫桐花落鸟关关。",
   "诚知曲水春相忆，其奈长沙老未还。",
   "赤岭猿声催白首，黄茅瘴色换朱颜。",
   "谁言南国无霜雪，尽在愁人鬓发间。"
  ],
  "title": "酬元员外三月三十日慈恩寺相忆见寄"
 },
 {
  "id": 5318,
  "author": "白居易",
  "paragraphs": [
   "楚怀邪乱灵均直，放弃合宜何恻恻。",
   "汉文明圣贾生贤，谪向长沙堪叹息。",
   "人事多端何足怪，天文至信犹差忒。",
   "月离于毕合滂沱，有时不雨何能测。"
  ],
  "title": "偶然二首 一"
 },
 {
  "id": 5319,
  "author": "白居易",
  "paragraphs": [
   "万里清光不可思，添愁益恨绕天涯。",
   "谁人陇外久征戍，何处庭前新别离？",
   "失宠故姬归院夜，没蕃老将上楼时。",
   "照他几许人肠断，玉兔银蟾远不知。"
  ],
  "title": "中秋月"
 },
 {
  "id": 5320,
  "author": "白居易",
  "paragraphs": [
   "故情周匝向交亲，新茗分张及病身。",
   "红纸一封书后信，绿芽十片火前春。",
   "汤添勺水煎鱼眼，末下刀圭搅曲尘。",
   "不寄他人先寄我，应缘我是别茶人。"
  ],
  "title": "谢李六郎中寄新蜀茶"
 },
 {
  "id": 5321,
  "author": "白居易",
  "paragraphs": [
   "萧洒登山去，龙钟遇雨回。",
   "磴危攀薜荔，石滑践莓苔。",
   "袜污君相谑，鞋穿我自咍。",
   "莫欺泥土脚，曾蹋玉阶来。"
  ],
  "title": "携诸山客同上香炉峰遇雨而还沾濡狼籍互相笑谑题此解嘲"
 },
 {
  "id": 5322,
  "author": "白居易",
  "paragraphs": [
   "彭蠡湖天晚，桃花水气春。",
   "鸟飞千白点，日没半红轮。",
   "何必为迁客，无劳是病身。",
   "但来临此望，少有不愁人。"
  ],
  "title": "彭蠡湖晚归"
 },
 {
  "id": 5323,
  "author": "白居易",
  "paragraphs": [
   "几年司谏直承明，今日求真礼上清。",
   "曾犯龙鳞容不死，欲骑鹤背觅长生。",
   "刘纲有妇仙同得，伯道无儿累更轻。",
   "若许移家相近住，便驱鸡犬上层城。"
  ],
  "title": "酬赠李炼师见招"
 },
 {
  "id": 5324,
  "author": "白居易",
  "paragraphs": [
   "云黑雨翛翛，江昏水暗流。",
   "有风催解缆，无月伴登楼。",
   "酒罢无多兴，帆开不少留。",
   "唯看一点火，遥认是行舟。"
  ],
  "title": "西河雨夜送客"
 },
 {
  "id": 5325,
  "author": "白居易",
  "paragraphs": [
   "每因楼上西南望，始觉人间道路长。",
   "碍日暮山青蔟蔟，漫天秋水白茫茫。",
   "风波不见三年面，书信难传万里肠。",
   "早晚东归来下峡，稳乘船舫过瞿唐。"
  ],
  "title": "登西楼忆行简"
 },
 {
  "id": 5326,
  "author": "白居易",
  "paragraphs": [
   "有女名罗子，生来才两春。",
   "我今年已长，日夜二毛新。",
   "顾念娇啼面，思量老病身。",
   "直应头似雪，始得见成人。"
  ],
  "title": "罗子"
 },
 {
  "id": 5327,
  "author": "白居易",
  "paragraphs": [
   "东林寺里西廊下，石片镌题数首诗。",
   "言句怪来还校别，看名知是老汤师。"
  ],
  "title": "读僧灵彻诗"
 },
 {
  "id": 5328,
  "author": "白居易",
  "paragraphs": [
   "声似胡儿弹舌语，愁如塞月恨边云。",
   "闲人暂听犹眉敛，可使和蕃公主闻。"
  ],
  "title": "听李士良琵琶"
 },
 {
  "id": 5329,
  "author": "白居易",
  "paragraphs": [
   "明妃风貌最娉婷，合在椒房应四星。",
   "只得当年备宫掖，何曾专夜奉帏屏。",
   "见疏从道迷图画，知屈那教配虏庭。",
   "自是君恩薄如纸，不须一向恨丹青。"
  ],
  "title": "昭君怨"
 },
 {
  "id": 5330,
  "author": "白居易",
  "paragraphs": [
   "自从苦学空门法，销尽平生种种心。",
   "唯有诗魔降未得，每逢风月一闲吟。"
  ],
  "title": "闲吟"
 },
 {
  "id": 5331,
  "author": "白居易",
  "paragraphs": [
   "小树山榴近砌栽，半含红萼带花来。",
   "争知司马夫人妒，移到庭前便不开。"
  ],
  "title": "戏问山石榴"
 },
 {
  "id": 5332,
  "author": "白居易",
  "paragraphs": [
   "一篇长恨有风情，十首秦吟近正声。",
   "每被老元偷格律，苦教短李伏歌行。",
   "世间富贵应无分，身后文章合有名。",
   "莫怪气粗言语大，新排十五卷诗成。"
  ],
  "title": "编集拙诗成一十五卷因题卷末戏赠元九李二十"
 },
 {
  "id": 5333,
  "author": "白居易",
  "paragraphs": [
   "藤花浪拂紫茸条，菰叶风翻绿剪刀。",
   "闲弄水芳生楚思，时时合眼咏离骚。"
  ],
  "title": "湖上闲望"
 },
 {
  "id": 5334,
  "author": "白居易",
  "paragraphs": [
   "自哂沈冥客，曾为献纳臣。",
   "壮心徒许国，薄命不如人。",
   "才展凌云翅，俄成失水鳞。",
   "葵枯犹向日，蓬断即辞春。",
   "泽畔长愁地，天边欲老身。",
   "萧条残活计，冷落旧交亲。",
   "草合门无径，烟消甑有尘。",
   "忧方知酒圣，贫始觉钱神。",
   "虎尾难容足，羊肠易覆轮。",
   "行藏与通塞，一切任陶钧。"
  ],
  "title": "江南谪居十韵"
 },
 {
  "id": 5335,
  "author": "白居易",
  "paragraphs": [
   "昨夜江楼上，吟君数十篇。",
   "词飘朱槛底，韵堕渌江前。",
   "清楚音谐律，精微思入玄。",
   "收将白雪丽，夺尽碧云妍。",
   "寸截金为句，双雕玉作联。",
   "八风凄间发，五彩烂相宣。",
   "冰扣声声冷，珠排字字圆。",
   "文头交比绣，筋骨软于绵。",
   "澒涌同波浪，铮𫓩过管弦。",
   "醴泉流出地，钧乐下从天。",
   "神鬼闻如泣，鱼龙听似禅。",
   "星回疑聚集，月落为留连。",
   "雁感无鸣者，猿愁亦悄然。",
   "交流迁客泪，停住贾人船。",
   "暗被歌姬乞，潜闻思妇传。",
   "斜行题粉壁，短卷写红笺。",
   "肉味经时忘，头风当日痊。",
   "老张知定伏，短李爱应颠。",
   "道屈才方振，身闲业始专。",
   "天教声烜赫，理合命迍邅。",
   "顾我文章劣，知他气力全。",
   "工夫虽共到，巧拙尚相悬。",
   "各有诗千首，俱抛海一边。",
   "白头吟处变，青眼望中穿。",
   "酬荅朝妨食，披寻夜废眠。",
   "老偿文债负，宿结字因缘。",
   "每叹陈夫子，常嗟李谪仙。",
   "名高折人爵，思苦减天年。",
   "不得当时遇，空令后代怜。",
   "相悲今若此，湓浦与通川。"
  ],
  "title": "江楼夜吟元九律诗成三十韵"
 },
 {
  "id": 5336,
  "author": "白居易",
  "paragraphs": [
   "阅水年将暮，烧金道未成。",
   "丹砂不肯死，白发自须生。",
   "病肺惭杯满，衰颜忌镜明。",
   "春深旧乡梦，岁晚故交情。",
   "一别浮云散，双瞻列宿荣。",
   "螭头阶下立，龙尾道前行。",
   "封事频闻奏，除书数见名。",
   "虚怀事僚友，平步取公卿。",
   "漏尽鸡人报，朝回幼女迎。",
   "可怜白司马，老大在湓城。"
  ],
  "title": "浔阳岁晚寄元八郎中庾三十二员外"
 },
 {
  "id": 5337,
  "author": "白居易",
  "paragraphs": [
   "绿丝文布素轻褣，珍重京华手自封。",
   "贫友远劳君寄附，病妻亲为我裁缝。",
   "袴花白似秋云薄，衫色青于春草浓。",
   "欲著却休知不称，折腰无复旧形容。"
  ],
  "title": "元九以绿丝布白轻褣见寄制成衣服以诗报知"
 },
 {
  "id": 5338,
  "author": "白居易",
  "paragraphs": [
   "寂寞清明日，萧条司马家。",
   "留饧和冷粥，出火煮新茶。",
   "欲别能无酒，相留亦有花。",
   "南迁更何处，此地已天涯。"
  ],
  "title": "清明日送韦侍御贬虔州"
 },
 {
  "id": 5339,
  "author": "白居易",
  "paragraphs": [
   "淼茫积水非吾土，飘泊浮萍自我身。",
   "身外信缘为活计，眼前随事觅交亲。",
   "𬬻烟岂异终南色，湓草宁殊渭北春。",
   "此地何妨便终老，譬如元是九江人。"
  ],
  "title": "九江春望"
 },
 {
  "id": 5340,
  "author": "白居易",
  "paragraphs": [
   "向晚双池好，初晴百物新。",
   "袅枝翻翠羽，溅水跃红鳞。",
   "萍泛同游子，莲开当丽人。",
   "临流一惆怅，还忆曲江春。"
  ],
  "title": "晚题东林寺双池"
 },
 {
  "id": 5341,
  "author": "白居易",
  "paragraphs": [
   "白发长兴叹，青娥亦伴愁。",
   "寒衣补灯下，小女戏床头。",
   "暗澹屏帏故，凄凉枕席秋。",
   "贫中有等级，犹胜嫁黔娄。"
  ],
  "title": "赠内子"
 },
 {
  "id": 5342,
  "author": "白居易",
  "paragraphs": [
   "已讶游何远，仍嗟别太频。",
   "离容君蹙促，赠语我殷勤。",
   "迢遰天南面，苍茫海北漘。",
   "诃陵国分界，交趾郡为邻。",
   "蓊郁三光晦，温暾四气匀。",
   "阴晴变寒暑，昏晓错星辰。",
   "瘴地难为老，蛮陬不易驯。",
   "土民稀白首，洞主尽黄巾。",
   "战舰犹惊浪，戎车未息尘。",
   "红旗围卉服，紫绶裹文身。",
   "面苦桄榔裛，浆酸橄榄新。",
   "牙樯迎海舶，铜鼓赛江神。",
   "不冻贪泉暖，无霜毒草春。",
   "云烟蟒蛇气，刀剑鳄鱼鳞。",
   "路足羁栖客，官多谪逐臣。",
   "天黄生飓母，雨黑长枫人。",
   "回使先传语，征轩早返轮。",
   "须防杯里蛊，莫爱橐中珍。",
   "北与南殊俗，身将货孰亲。",
   "尝闻君子诫，忧道不忧贫。"
  ],
  "title": "送客春游岭南二十韵"
 },
 {
  "id": 5343,
  "author": "白居易",
  "paragraphs": [
   "功名宿昔人多许，宠辱斯须自不如。",
   "一旦失恩先左降，三年随例未量移。",
   "马头觅角生何日，石火敲光住几时。",
   "前事是身俱若此，空门不去欲何之。"
  ],
  "title": "自题"
 },
 {
  "id": 5344,
  "author": "白居易",
  "paragraphs": [
   "火宅煎熬地，霜松摧折身。",
   "因知群动内，易死不过人。"
  ],
  "title": "自悲"
 },
 {
  "id": 5345,
  "author": "白居易",
  "paragraphs": [
   "郡中乞假来相访，洞里朝元去不逢。",
   "看院祗留双白鹤，入门惟见一青松。",
   "药炉有火丹应伏，云碓无人水自舂。",
   "欲问参同契中事，更期何日得从容。"
  ],
  "title": "寻郭道士不遇"
 },
 {
  "id": 5346,
  "author": "白居易",
  "paragraphs": [
   "春生何处暗周游，海角天涯遍始休。",
   "先遣和风报消息，续教啼鸟说来由。",
   "展张草色长河畔，点缀花房小树头。",
   "若到故园应觅我，为传沦落在江州。"
  ],
  "title": "浔阳春三首 春生"
 },
 {
  "id": 5347,
  "author": "白居易",
  "paragraphs": [
   "春来触地故乡情，忽见风光忆两京。",
   "金谷蹋花香骑入，曲江碾草钿车行。",
   "谁家绿酒欢连夜，何处红楼睡失明。",
   "独有不眠不醉客，经春冷坐古湓城。"
  ],
  "title": "浔阳春三首 春来"
 },
 {
  "id": 5348,
  "author": "白居易",
  "paragraphs": [
   "一从泽畔为迁客，两度江头送暮春。",
   "白发更添今日鬓，青衫不改去年身。",
   "百川未有回流水，一老终无却少人。",
   "四十六时三月尽，送春争得不殷勤。"
  ],
  "title": "浔阳春三首 春去"
 },
 {
  "id": 5349,
  "author": "白居易",
  "paragraphs": [
   "晨起临风一惆怅，通川湓水断相闻。",
   "不知忆我因何事，昨夜三回梦见君。"
  ],
  "title": "梦微之"
 },
 {
  "id": 5350,
  "author": "白居易",
  "paragraphs": [
   "浔阳迁客为居士，身似浮云心似灰。",
   "上界女仙无嗜欲，何因相顾两裴回。",
   "共疑过去人间世，曾作谁家夫妇来。"
  ],
  "title": "赠韦炼师"
 },
 {
  "id": 5351,
  "author": "白居易",
  "paragraphs": [
   "绿螘新醅酒，红泥小火垆。",
   "晚来天欲雪，能饮一杯无。"
  ],
  "title": "问刘十九"
 },
 {
  "id": 5352,
  "author": "白居易",
  "paragraphs": [
   "朝来又得东川信，欲取春初发梓州。",
   "书报九江闻暂喜，路经三峡想还愁。",
   "潇湘瘴雾加餐饭，滟滪惊波稳泊舟。",
   "欲寄两行迎尔泪，长江不肯向西流。"
  ],
  "title": "得行简书闻欲下峡先以诗寄"
 },
 {
  "id": 5353,
  "author": "白居易",
  "paragraphs": [
   "风回云断雨初晴，返照湖边暖复明。",
   "乱点碎红山杏发，平铺新绿水苹生。",
   "翅低白雁飞仍重，舌涩黄鹂语未成。",
   "不道江南春不好，年年衰病减心情。"
  ],
  "title": "南湖早春"
 },
 {
  "id": 5354,
  "author": "白居易",
  "paragraphs": [
   "贤侯辟士礼从容，莫恋泉声问所从。",
   "雨露初承黄纸诏，烟霞欲别紫霄峰。",
   "伤弓未息新惊鸟，得水难留久卧龙。",
   "我正退藏君变化，一杯可易得相逢。"
  ],
  "title": "元十八从事南海欲出庐山临别旧居有恋泉声之什因以投和兼伸别情"
 },
 {
  "id": 5355,
  "author": "白居易",
  "paragraphs": [
   "泉落青山出白云，萦村绕郭几家分。",
   "自从引作池中水，深浅方圆一任君。"
  ],
  "title": "题韦家泉池"
 },
 {
  "id": 5356,
  "author": "白居易",
  "paragraphs": [
   "临风杪秋树，对酒长年人。",
   "醉貌如霜叶，虽红不是春。"
  ],
  "title": "醉中对红叶"
 },
 {
  "id": 5357,
  "author": "白居易",
  "paragraphs": [
   "羲和走驭趁年光，不许人间日月长。",
   "遂使四时都似电，争教两鬓不成霜。",
   "荣销枯去无非命，壮尽衰来亦是常。",
   "已共身心要约定，穷通生死不惊忙。"
  ],
  "title": "遣怀"
 },
 {
  "id": 5358,
  "author": "白居易",
  "paragraphs": [
   "龙门点额意何如，红尾青鬐却返初。",
   "见说在天行雨苦，为龙未必胜为鱼。"
  ],
  "title": "点额鱼"
 },
 {
  "id": 5359,
  "author": "白居易",
  "paragraphs": [
   "怜渠已解咏诗章，摇膝支颐学二郎。",
   "莫学二郎吟太苦，才年四十鬓如霜。"
  ],
  "title": "闻龟儿咏诗"
 },
 {
  "id": 5360,
  "author": "白居易",
  "paragraphs": [
   "未济卦中休卜命，参同契里莫劳心。",
   "无如饮此销愁物，一饷愁消直万金。"
  ],
  "title": "对酒"
 },
 {
  "id": 5361,
  "author": "白居易",
  "paragraphs": [
   "碧荑红缕今何在，风雨飘将去不回。",
   "惆怅去年墙下地，今春唯有荠花开。"
  ],
  "title": "东墙夜合树去秋为风雨所摧今年花时怅然有感"
 },
 {
  "id": 5362,
  "author": "白居易",
  "paragraphs": [
   "病不出门无限时，今朝强出与谁期。",
   "经年不上江楼醉，劳动春风飏酒旗。"
  ],
  "title": "病起"
 },
 {
  "id": 5363,
  "author": "白居易",
  "paragraphs": [
   "三千里外卧江州，十五年前哭老刘。",
   "昨夜梦中彰敬寺，死生魂魄暂同游。"
  ],
  "title": "梦亡友刘太白同游彰敬寺"
 },
 {
  "id": 5364,
  "author": "白居易",
  "paragraphs": [
   "本结菩提香火社，为嫌烦恼电泡身。",
   "不须惆怅从师去，先请西方作主人。"
  ],
  "title": "与果上人殁时题此诀别兼简二林僧社"
 },
 {
  "id": 5365,
  "author": "白居易",
  "paragraphs": [
   "子骋丹青日，予当丑老时。",
   "无劳役神思，更画病容仪。",
   "迢递麒麟阁，图功未有期。",
   "区区尺素上，焉用写真为。"
  ],
  "title": "赠写真者"
 },
 {
  "id": 5366,
  "author": "白居易",
  "paragraphs": [
   "红旗破贼非吾事，黄纸除书无我名。",
   "唯共嵩阳刘处士，围棋赌酒到天明。"
  ],
  "title": "刘十九同宿"
 },
 {
  "id": 5367,
  "author": "白居易",
  "paragraphs": [
   "今冬腊候不严凝，暖雾温风气上腾。",
   "山脚崦中才有雪，江流慢处亦无冰。",
   "欲将何药防春瘴，只有元家金石棱。"
  ],
  "title": "十二年冬江西温暖喜元八寄金石棱到因题此诗"
 },
 {
  "id": 5368,
  "author": "白居易",
  "paragraphs": [
   "不争荣耀任沈沦，日与时疏共道亲。",
   "北省朋僚音信断，东林长老往还频。",
   "病停夜食闲如社，慵拥朝裘暖似春。",
   "渐老溅谙闲气味，终身不拟作忙人。"
  ],
  "title": "闲意"
 },
 {
  "id": 5369,
  "author": "白居易",
  "paragraphs": [
   "见说瞿塘峡，斜衔滟滪根。",
   "难于寻鸟路，险过上龙门。",
   "羊角风头急，桃花水色浑。",
   "山回若鳌转，舟入似鲸吞。",
   "岸合愁天断，波跳恐地翻。",
   "怜君经此去，为感主人恩。"
  ],
  "title": "送友人上峡赴东川辟命"
 },
 {
  "id": 5370,
  "author": "白居易",
  "paragraphs": [
   "浔阳白司马，夜送孟功曹。",
   "江暗管弦急，楼明灯火高。",
   "湖波翻似箭，霜草杀如刀。",
   "且莫开征櫂，阴风正怒号。"
  ],
  "title": "夜送孟司功"
 },
 {
  "id": 5371,
  "author": "白居易",
  "paragraphs": [
   "老辞游冶寻花伴，病别荒狂旧酒徒。",
   "更恐五年三岁后，些些谭笑亦应无。"
  ],
  "title": "衰病"
 },
 {
  "id": 5372,
  "author": "白居易",
  "paragraphs": [
   "相忆采君诗作障，自书自勘不辞劳。",
   "障成定被人争写，从此南中纸价高。"
  ],
  "title": "题诗屏风绝句"
 },
 {
  "id": 5373,
  "author": "白居易",
  "paragraphs": [
   "君写我诗盈寺壁，我题君句满屏风。",
   "与君相遇知何处，两叶浮萍大海中。"
  ],
  "title": "荅微之"
 },
 {
  "id": 5374,
  "author": "白居易",
  "paragraphs": [
   "遇兴寻文客，因欢命酒徒。",
   "春游忆亲故，夜会似京都。",
   "诗思闲仍在，乡愁醉暂无。",
   "狂来欲起舞，惭见白髭须。"
  ],
  "title": "偶宴有怀"
 },
 {
  "id": 5375,
  "author": "白居易",
  "paragraphs": [
   "眷眄情无恨，优容礼有余。",
   "三年为郡吏，一半许山居。",
   "酒熟心相待，诗来手自书。",
   "庾楼春好醉，明月且回车。"
  ],
  "title": "山中酬江州崔使君见寄"
 },
 {
  "id": 5376,
  "author": "白居易",
  "paragraphs": [
   "深山老去惜年华，况对东谿野枇杷。",
   "火树风来翻绛焰，琼枝日出晒红纱。",
   "回看桃李都无色，映得芙蓉不是花。",
   "争奈结根深石底，无因移得到人家。"
  ],
  "title": "山枇杷"
 },
 {
  "id": 5377,
  "author": "白居易",
  "paragraphs": [
   "怜君不久在通川，知已新提造化权。",
   "夔卨定求才济世，张雷应辨气冲天。",
   "那知沦落天涯日，正是陶钧海内年。",
   "肯向泥中抛折剑，不收重铸作龙泉。"
  ],
  "title": "闻李尚书拜相因以长句寄贺微之"
 },
 {
  "id": 5378,
  "author": "白居易",
  "paragraphs": [
   "穷阴急景坐相催，壮齿韶颜去不回。",
   "旧病重因年老发，新愁多是夜长来。",
   "膏明自𦶟缘多事，雁默先烹为不才。",
   "祸福细寻无会处，不如且进手中杯。"
  ],
  "title": "岁暮"
 },
 {
  "id": 5379,
  "author": "白居易",
  "paragraphs": [
   "云中台殿泥中路，既阻同游懒却还。",
   "将谓独愁犹对雨，不知多兴已寻山。",
   "才应行到千峰里，只校来迟半日间。",
   "最惜杜鹃花烂熳，春风吹尽不同攀。"
  ],
  "title": "雨中赴刘十九二林之期及到寺刘已先去因以四韵寄之"
 },
 {
  "id": 5380,
  "author": "白居易",
  "paragraphs": [
   "瓮头竹叶经春熟，阶底蔷薇入夏开。",
   "似火浅深红压架，如饧气味绿黏台。",
   "试将诗句相招去，倘有风情或可来。",
   "明日早花应更好，心期同醉卯时杯。"
  ],
  "title": "蔷薇正开春酒初熟因招刘十九张大夫崔二十四同饮"
 },
 {
  "id": 5381,
  "author": "白居易",
  "paragraphs": [
   "采石江边李白坟，绕田无限草连云。",
   "可怜荒垅穷泉骨，曾有惊天动地文。",
   "但是诗人多薄命，就中沦落不过君。"
  ],
  "title": "李白墓"
 },
 {
  "id": 5382,
  "author": "白居易",
  "paragraphs": [
   "漫把参同契，难烧伏火砂。",
   "有时成白首，无处问黄芽。",
   "幻世如泡影，浮生抵眼花。",
   "唯将绿醅酒，且替紫河车。"
  ],
  "title": "对酒"
 },
 {
  "id": 5383,
  "author": "白居易",
  "paragraphs": [
   "顾我长年头似雪，饶君壮岁气如云。",
   "朱颜今日虽欺我，白发他时不放君。"
  ],
  "title": "戏荅诸少年"
 },
 {
  "id": 5384,
  "author": "白居易",
  "paragraphs": [
   "苦竹林边芦苇丛，停舟一望思无穷。",
   "青苔扑地连春雨，白浪掀天尽日风。",
   "忽忽百年行欲半，茫茫万事坐成空。",
   "此生飘荡何时定，一缕鸿毛天地中。"
  ],
  "title": "风雨晚泊"
 },
 {
  "id": 5385,
  "author": "白居易",
  "paragraphs": [
   "忧人何处可消忧，碧瓮红栏湓水头。",
   "从此浔阳风月夜，崔公楼替庾公楼。"
  ],
  "title": "题崔使君新楼"
 },
 {
  "id": 5386,
  "author": "白居易",
  "paragraphs": [
   "我抱栖云志，君怀济世才。",
   "常吟反招隐，那得入山来。"
  ],
  "title": "山中戏问韦侍御"
 },
 {
  "id": 5387,
  "author": "白居易",
  "paragraphs": [
   "五年不入慈恩寺，今日寻师始一来。",
   "欲知火宅焚烧苦，方寸如今化作灰。"
  ],
  "title": "赠昙禅师"
 },
 {
  "id": 5388,
  "author": "白居易",
  "paragraphs": [
   "空王百法学未得，姹女丹砂烧即飞。",
   "事事无成身老也，醉乡不去欲何归。"
  ],
  "title": "醉吟二首 一"
 },
 {
  "id": 5389,
  "author": "白居易",
  "paragraphs": [
   "两鬓千茎新似雪，十分一盏欲如泥。",
   "酒狂又引诗魔发，日午悲吟到日西。"
  ],
  "title": "醉吟二首 二"
 },
 {
  "id": 5390,
  "author": "白居易",
  "paragraphs": [
   "转枕重安寝，回头一欠伸。",
   "纸窗明觉晓，布被暖知春。",
   "莫强疏慵性，须安老大身。",
   "鸡鸣一觉睡，不博早朝人。"
  ],
  "title": "晓寝"
 },
 {
  "id": 5391,
  "author": "白居易",
  "paragraphs": [
   "身觉浮云无所著，心同止水有何情。",
   "但知潇洒疏朝市，不要崎岖隐姓名。",
   "尽日观鱼临涧坐，有时随鹿上山行。",
   "谁能抛得人间事，来共腾腾过此生。"
  ],
  "title": "荅元八郎中杨十二博士"
 },
 {
  "id": 5392,
  "author": "白居易",
  "paragraphs": [
   "浔阳少有风情客，招宿湖亭尽却回。",
   "水槛虚凉风月好，夜深谁共阿怜来。"
  ],
  "title": "湖亭与行简宿"
 },
 {
  "id": 5393,
  "author": "白居易",
  "paragraphs": [
   "昔年八月十五夜，曲江池畔杏园边。",
   "今年八月十五夜，湓浦沙头水馆前。",
   "西北望乡何处是，东南见月几回圆。",
   "临风一叹无人会，今夜清光似往年。"
  ],
  "title": "八月十五日夜湓亭望月"
 },
 {
  "id": 5394,
  "author": "白居易",
  "paragraphs": [
   "江柳影寒新雨地，塞鸿声急欲霜天。",
   "愁君独向沙头宿，水绕芦花月满船。"
  ],
  "title": "赠江客"
 },
 {
  "id": 5395,
  "author": "白居易",
  "paragraphs": [
   "云截山腰断，风驱雨脚回。",
   "早阴江上散，残热日中来。",
   "却取生衣著，重拈竹簟开。",
   "谁能淘晚热，闲饮两三杯。"
  ],
  "title": "残暑招客"
 },
 {
  "id": 5396,
  "author": "白居易",
  "paragraphs": [
   "霜红二林叶，风白九江波。",
   "暝色投烟鸟，秋声带雨荷。",
   "马闲无处出，门冷少人过。",
   "卤莽还乡梦，依稀望阙歌。",
   "共思除醉外，无计奈愁何。",
   "试问陶家酒，新𥬠得几多。"
  ],
  "title": "浔阳秋怀赠许明府"
 },
 {
  "id": 5397,
  "author": "白居易",
  "paragraphs": [
   "有恨头还白，无情菊自黄。",
   "一为州司马，三见岁重阳。",
   "剑匣尘埃满，笼禽日月长。",
   "身从渔父笑，门任雀罗张。",
   "问疾因留客，听吟偶置觞。",
   "叹时论倚伏，怀旧数存亡。",
   "奈老应无计，治愁或有方。",
   "无过学王绩，唯以醉为乡。"
  ],
  "title": "九日醉吟"
 },
 {
  "id": 5398,
  "author": "白居易",
  "paragraphs": [
   "身名身事两蹉跎，试就先生问若何。",
   "从此神仙学得否，白须虽有未为多。"
  ],
  "title": "问韦山人山甫"
 },
 {
  "id": 5399,
  "author": "白居易",
  "paragraphs": [
   "欲上瀛州临别时，赠君十首步虚词。",
   "天仙若爱应相问，可道江州司马诗。"
  ],
  "title": "送萧炼师步虚词十首卷后以二绝继之 一"
 },
 {
  "id": 5400,
  "author": "白居易",
  "paragraphs": [
   "花纸瑶缄松墨字，把将天上共谁开。",
   "试呈王母如堪唱，发遣双成更取来。"
  ],
  "title": "送萧炼师步虚词十首卷后以二绝继之 二"
 },
 {
  "id": 5401,
  "author": "白居易",
  "paragraphs": [
   "身得贰师余气概，家藏都尉旧诗章。",
   "江南别有楼船将，燕颔虬须不姓杨。"
  ],
  "title": "赠李兵马使"
 },
 {
  "id": 5402,
  "author": "白居易",
  "paragraphs": [
   "偃亚长松树，侵临小石溪。",
   "静将流水对，高共远峰齐。",
   "翠盖烟笼密，花幢雪压低。",
   "与僧清影坐，借鹤稳枝栖。",
   "笔写形难似，琴偷韵易迷。",
   "暑天风槭槭，晴夜露凄凄。",
   "独契依为舍，闲行绕作蹊。",
   "栋梁君莫采，留著伴幽栖。"
  ],
  "title": "题遗爱寺前溪松"
 },
 {
  "id": 5403,
  "author": "白居易",
  "paragraphs": [
   "丹霄携手三君子，白发垂头一病翁。",
   "兰省花时锦帐下，庐山雨夜草庵中。",
   "终身胶漆心应在，半路云泥迹不同。",
   "唯有无生三昧观，荣枯一照两成空。"
  ],
  "title": "庐山草堂夜雨独宿寄牛二李七庾三十二员外"
 },
 {
  "id": 5404,
  "author": "白居易",
  "paragraphs": [
   "文昌新入有光辉，紫界宫墙白粉闱。",
   "晓日鸡人传漏箭，春风侍女护朝衣。",
   "雪飘歌句高难和，鹤拂烟霄老惯飞。",
   "官职声名俱入手，近来诗客似君稀。"
  ],
  "title": "闻杨十二新拜省郎遥以诗贺"
 },
 {
  "id": 5405,
  "author": "白居易",
  "paragraphs": [
   "良时光景长虚掷，壮岁风情已暗销。",
   "忽忆同为校书日，每年同醉是今朝。"
  ],
  "title": "三月三日怀微之"
 },
 {
  "id": 5406,
  "author": "白居易",
  "paragraphs": [
   "辞君岁久见君初，白发惊嗟两有余。",
   "容鬓别来今至此，心情料取合何如。",
   "曾同曲水花亭醉，亦共华阳竹院居。",
   "岂料天南相见夜，哀猿瘴雾宿匡庐。"
  ],
  "title": "赠韦八"
 },
 {
  "id": 5407,
  "author": "白居易",
  "paragraphs": [
   "江景又妍和，牵愁发浩歌。",
   "晴沙金屑色，春水曲尘波。",
   "红簇交枝杏，青含卷叶荷。",
   "藉莎怜软暖，憩树爱婆娑。",
   "书信朝贤断，知音野老多。",
   "相逢不闲语，争奈日长何。"
  ],
  "title": "春江闲步赠张山人"
 },
 {
  "id": 5408,
  "author": "白居易",
  "paragraphs": [
   "四弦不似琵琶声，乱写真珠细撼铃。",
   "指底商风悲飒飒，舌头胡语苦醒醒。",
   "如言都尉思京国，似诉明妃厌虏庭。",
   "迁客共君想劝谏，春肠易断不须听。"
  ],
  "title": "春听琵琶兼简长孙司户"
 },
 {
  "id": 5409,
  "author": "白居易",
  "paragraphs": [
   "一入吴王殿，无人睹翠娥。",
   "楼高时见舞，宫静夜闻歌。",
   "半露胸如雪，斜回脸似波。",
   "妍媸各有分，谁敢妒恩多。"
  ],
  "title": "吴宫辞"
 },
 {
  "id": 5410,
  "author": "白居易",
  "paragraphs": [
   "春欢雨露同沾泽，冬叹风霜独满衣。",
   "留滞多时如我少，迁移好处似君稀。",
   "卧龙云到须先起，蛰燕雷惊尚未飞。",
   "莫恨东西沟水别，沧溟长短拟同归。"
  ],
  "title": "送韦侍御量移金州司马"
 },
 {
  "id": 5411,
  "author": "白居易",
  "paragraphs": [
   "宦途本自安身拙，世累由来向老多。",
   "远谪四年徒已矣，晚生三女拟如何。",
   "预愁嫁娶真成患，细念因缘尽是魔。",
   "赖学空王治苦法，须抛烦恼入头陀。"
  ],
  "title": "自到浔阳生三女子因诠真理用遣妄怀"
 },
 {
  "id": 5412,
  "author": "白居易",
  "paragraphs": [
   "一从簪笏事金貂，每借温颜放折腰。",
   "长觉身轻离泥滓，忽惊手重捧琼瑶。",
   "马因回顾虽增价，桐遇知音已半焦。",
   "他日秉钧如见念，壮心直气未全销。"
  ],
  "title": "江西裴常侍以优礼见待又蒙赠诗辄叙鄙诚用伸感谢"
 },
 {
  "id": 5413,
  "author": "白居易",
  "paragraphs": [
   "炎瘴抛身远，泥涂索脚难。",
   "网初鳞拨剌，笼久翅摧残。",
   "雷电颁时令，阳和变岁寒。",
   "遗簪承旧念，剖竹授新官。",
   "乡觉前程近，心随外事宽。",
   "生还应有分，西笑问长安。"
  ],
  "title": "自江州司马授忠州刺史仰荷圣泽聊书鄙诚"
 },
 {
  "id": 5414,
  "author": "白居易",
  "paragraphs": [
   "提拔出泥知力竭，吹嘘生翅见情深。",
   "剑锋缺折难冲斗，桐尾烧焦岂望琴。",
   "感旧两行年老泪，酬恩一寸岁寒心。",
   "忠州好恶何须问，鸟得辞笼不择林。"
  ],
  "title": "除忠州寄谢崔相公"
 },
 {
  "id": 5415,
  "author": "白居易",
  "paragraphs": [
   "新授铜符未著绯，因君装束始光辉。",
   "惠深范叔绨袍赠，荣过苏秦佩印归。",
   "鱼缀白金随步跃，鹘衔红绶绕身飞。",
   "明朝恋别朱门泪，不敢多垂恐污衣。"
  ],
  "title": "初除官蒙裴常侍赠鹘衔瑞草绯袍鱼袋因谢惠贶兼抒离情"
 },
 {
  "id": 5416,
  "author": "白居易",
  "paragraphs": [
   "靖安院里辛夷下，醉笑狂吟气最麤。",
   "莫问别来多少苦，低头看取白髭须。"
  ],
  "title": "洪州逢熊孺登"
 },
 {
  "id": 5417,
  "author": "白居易",
  "paragraphs": [
   "故人安慰善为辞，五十专城道未迟。",
   "徒使花袍红似火，其如蓬鬓白成丝。",
   "且贪薄俸君应惜，不称衰容我自知。",
   "银印可怜将底用，只堪归舍吓妻儿。"
  ],
  "title": "初著刺史绯荅友人见赠"
 },
 {
  "id": 5418,
  "author": "白居易",
  "paragraphs": [
   "银章暂假为专城，贺客来多懒起迎。",
   "似挂绯衫衣架上，朽株枯竹有何荣。"
  ],
  "title": "又荅贺客"
 },
 {
  "id": 5419,
  "author": "白居易",
  "paragraphs": [
   "正听山鸟向阳眠，黄纸除书落枕前。",
   "为感君恩须暂起，炉峰不拟住多年。"
  ],
  "title": "别草堂三绝句 一"
 },
 {
  "id": 5420,
  "author": "白居易",
  "paragraphs": [
   "久眠褐被为居士，忽挂绯袍作使君。",
   "身出草堂心不出，庐山未要勒移文。"
  ],
  "title": "别草堂三绝句 二"
 },
 {
  "id": 5421,
  "author": "白居易",
  "paragraphs": [
   "三间茅舍向山开，一带山泉绕舍回。",
   "山色泉声莫惆怅，三年官满却归来。"
  ],
  "title": "别草堂三绝句 三"
 },
 {
  "id": 5422,
  "author": "白居易",
  "paragraphs": [
   "翠幕红筵高在云，歌钟一曲万家闻。",
   "路人指点滕王阁，看送忠州白使君。"
  ],
  "title": "钟陵饯送"
 },
 {
  "id": 5423,
  "author": "白居易",
  "paragraphs": [
   "鞍马军城外，笙歌祖帐前。",
   "乘潮发湓口，带雪别庐山。",
   "暮景牵行色，春寒散醉颜。",
   "共嗟炎瘴地，尽室得生还。"
  ],
  "title": "浔阳宴别"
 },
 {
  "id": 5424,
  "author": "白居易",
  "paragraphs": [
   "好去民曹李判官，少贪公事且谋欢。",
   "男儿未死争能料，莫作忠州刺史看。"
  ],
  "title": "戏赠户部李巡官"
 },
 {
  "id": 5425,
  "author": "白居易",
  "paragraphs": [
   "连山断处大江流，红斾逶迤镇上游。",
   "幕下翱翔秦御史，军前奔走汉诸侯。",
   "曾陪剑履升鸾殿，欲谒旌幢入鹤楼。",
   "假著绯袍君莫笑，恩深始得向忠州。"
  ],
  "title": "行次夏口先寄李大夫"
 },
 {
  "id": 5426,
  "author": "白居易",
  "paragraphs": [
   "早接清班登玉陛，同承别诏直金銮。",
   "凤巢阁上容身稳，鹤鏁笼中展翅难。",
   "流落多年应是命，量移远郡未成官。",
   "惭君独不欺憔悴，犹作银台旧眼看。"
  ],
  "title": "重赠李大夫"
 },
 {
  "id": 5427,
  "author": "白居易",
  "paragraphs": [
   "闲看明镜坐清晨，多病姿容半老身。",
   "谁论情性乖时事，自想形骸非贵人。",
   "三殿失恩宜放弃，九宫推命合漂沦。",
   "如今所得须甘分，腰佩银龟朱两轮。"
  ],
  "title": "对镜吟"
 },
 {
  "id": 5428,
  "author": "白居易",
  "paragraphs": [
   "岳阳城下水漫漫，独上危楼倚曲栏。",
   "春岸绿时连梦泽，夕波红处近长安。",
   "猿攀树立啼何苦，雁点湖飞渡亦难。",
   "此地唯堪画图障，华堂张与贵人看。"
  ],
  "title": "题岳阳楼"
 },
 {
  "id": 5429,
  "author": "白居易",
  "paragraphs": [
   "不知远郡何时到，犹喜全家此去同。",
   "万里王程三峡外，百年生计一舟中。",
   "巫山暮足沾花雨，陇水春多逆浪风。",
   "两片红旌数声鼓，使君艛艓上巴东。"
  ],
  "title": "入峡次巴东"
 },
 {
  "id": 5430,
  "author": "白居易",
  "paragraphs": [
   "巫女庙花红似粉，昭君村柳翠于眉。",
   "诚知老去风情少，见此争无一句诗。"
  ],
  "title": "题峡中石上"
 },
 {
  "id": 5431,
  "author": "白居易",
  "paragraphs": [
   "瞿唐天下险，夜上信难哉。",
   "岸似双屏合，天如匹帛开。",
   "逆风惊浪起，拔𥮘暗船来。",
   "欲识愁多少，高于滟滪堆。"
  ],
  "title": "夜入瞿唐峡"
 },
 {
  "id": 5432,
  "author": "白居易",
  "paragraphs": [
   "好在天涯李使君，江头相见日黄昏。",
   "吏人生梗都如鹿，市井疏芜只抵村。",
   "一只兰船当驿路，百层石磴上州门。",
   "更无平地堪行处，虚受朱轮五马恩。"
  ],
  "title": "初到忠州赠李六"
 },
 {
  "id": 5433,
  "author": "白居易",
  "paragraphs": [
   "谏诤知无补，迁移分所当。",
   "不堪匡圣主，只合事空王。",
   "龙象投新社，鹓鸾失故行。",
   "沈吟辞北阙，诱引向西方。",
   "便住双林寺，仍开一草堂。",
   "平治行道路，安置坐禅床。",
   "手版支为枕，头巾阁在墙。",
   "先生乌几舃，居士白衣裳。",
   "竟岁何曾闷，终身不拟忙。",
   "灭除残梦想，换尽旧心肠。",
   "世界多烦恼，形神久损伤。",
   "正从风鼓浪，转作日销霜。",
   "吾道寻知止，君恩偶未忘。",
   "忽蒙颁凤诏，兼谢剖鱼章。",
   "莲静方依水，葵枯重仰阳。",
   "三车犹夕会，五马已晨装。",
   "去似寻前世，来如别故乡。",
   "眉低出鹫岭，脚重下虵冈。",
   "渐望庐山远，弥愁峡路长。",
   "香炉峰隐隐，巴字水茫茫。",
   "瓢挂留庭树，经收在屋梁。",
   "春抛红药圃，夏忆白莲塘。",
   "唯拟捐尘事，将何荅宠光。",
   "有期追永远，无政继龚黄。",
   "南国秋犹热，西斋夜暂凉。",
   "闲吟四句偈，静对一炉香。",
   "身老同丘井，心空是道场。",
   "觅僧为去伴，留俸作归粮。",
   "为报山中侣，凭看竹下房。",
   "会应归去在，松菊莫教荒。"
  ],
  "title": "郡斋暇日忆庐山草堂兼寄二林僧社三十韵多叙贬官已来出处之意"
 },
 {
  "id": 5434,
  "author": "白居易",
  "paragraphs": [
   "八十秦翁老不归，南宾太守乞寒衣。",
   "再三怜汝非他意，天宝遗民见渐稀。"
  ],
  "title": "赠康叟"
 },
 {
  "id": 5435,
  "author": "白居易",
  "paragraphs": [
   "竟日语还默，中宵栖复惊。",
   "身囚缘彩翠，心苦为分明。",
   "暮起归巢思，春多忆侣声。",
   "谁能拆笼破，从放快飞鸣。"
  ],
  "title": "鹦鹉"
 },
 {
  "id": 5436,
  "author": "白居易",
  "paragraphs": [
   "雪压泥埋未死身，每劳存问愧交亲。",
   "浮萍飘泊三千里，列宿参差十五人。",
   "禁月落时君待漏，畬烟深处我行春。",
   "瘴乡得老犹为幸，岂敢伤嗟白发新。"
  ],
  "title": "京使回累得南省诸公书因以长句诗寄谢萧五刘二元八吴十一韦大陆郎中崔二十二牛二李七庾三十二李六李十杨三樊大杨十二员外"
 },
 {
  "id": 5437,
  "author": "白居易",
  "paragraphs": [
   "风软云不动，郡城东北隅。",
   "晚来春澹澹，天气似京都。",
   "弦管随宜有，杯觞不道无。",
   "其如亲故远，无可共欢娱。"
  ],
  "title": "东城春意"
 },
 {
  "id": 5438,
  "author": "白居易",
  "paragraphs": [
   "如折芙蓉栽旱地，似抛芍药挂高枝。",
   "云埋水隔无人识，唯有南宾太守知。"
  ],
  "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉谿生者秾茂尤异元和十四年夏命道士母丘元志写惜其遐僻因题三绝句云 一"
 },
 {
  "id": 5439,
  "author": "白居易",
  "paragraphs": [
   "红似燕支腻如粉，伤心好物不须臾。",
   "山中风起无时节，明日重来得在无。"
  ],
  "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉谿生者秾茂尤异元和十四年夏命道士母丘元志写惜其遐僻因题三绝句云 二"
 },
 {
  "id": 5440,
  "author": "白居易",
  "paragraphs": [
   "已愁花落荒岩底，复恨根生乱石间。",
   "几度欲移移不得，天教抛掷在深山。"
  ],
  "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉谿生者秾茂尤异元和十四年夏命道士母丘元志写惜其遐僻因题三绝句云 三"
 },
 {
  "id": 5441,
  "author": "白居易",
  "paragraphs": [
   "无论海角与天涯，大抵心安即是家。",
   "路远谁能念乡曲，年深兼欲忘京华。",
   "忠州且作三年计，种杏栽桃拟待花。"
  ],
  "title": "种桃杏"
 },
 {
  "id": 5442,
  "author": "白居易",
  "paragraphs": [
   "二毛生镜日，一叶落庭时。",
   "老去争由我，愁来欲泥谁。",
   "空销闲岁月，不见旧亲知。",
   "唯弄扶床女，时时强展眉。"
  ],
  "title": "新秋"
 },
 {
  "id": 5443,
  "author": "白居易",
  "paragraphs": [
   "冷碧新秋水，残红半破莲。",
   "从来寥落意，不似此池边。"
  ],
  "title": "龙昌寺荷池"
 },
 {
  "id": 5444,
  "author": "白居易",
  "paragraphs": [
   "巴童巫女竹枝歌，懊恼何人怨咽多。",
   "暂听遣君犹怅望，长闻教我复如何。"
  ],
  "title": "听竹枝赠李侍御"
 },
 {
  "id": 5445,
  "author": "白居易",
  "paragraphs": [
   "胡麻饼样学京都，面脆油香新出炉。",
   "寄与饥馋杨大使，尝看得似辅兴无。"
  ],
  "title": "寄胡饼与杨万州"
 },
 {
  "id": 5446,
  "author": "白居易",
  "paragraphs": [
   "樱桃昨夜开如雪，鬓发今年白如霜。",
   "渐觉花前成老丑，何曾酒后更颠狂。",
   "谁能闻此来相劝，共泥春风醉一场。"
  ],
  "title": "感樱桃花因招饮客"
 },
 {
  "id": 5447,
  "author": "白居易",
  "paragraphs": [
   "东亭尽日坐，谁伴寂寥身。",
   "绿桂为佳客，红蕉当美人。",
   "笑言虽不接，情状似相亲。",
   "不作悠悠想，如何度晚春。"
  ],
  "title": "东亭闲望"
 },
 {
  "id": 5448,
  "author": "白居易",
  "paragraphs": [
   "花房腻似红莲朵，艳色鲜如紫牡丹。",
   "唯有诗人能解爱，丹青写出与君看。"
  ],
  "title": "画木莲花图寄元郎中"
 },
 {
  "id": 5449,
  "author": "白居易",
  "paragraphs": [
   "既悟莲花藏，须遗贝叶书。",
   "菩提无处所，文字本空虚。",
   "观指非知月，忘筌是得鱼。",
   "闻君登彼岸，舍筏复何如。"
  ],
  "title": "和李澧州题韦开州经藏诗"
 },
 {
  "id": 5450,
  "author": "白居易",
  "paragraphs": [
   "蕃草席铺枫叶岸，竹枝歌送菊花杯。",
   "明年尚作南宾守，或可重阳更一来。"
  ],
  "title": "九日题涂溪"
 },
 {
  "id": 5451,
  "author": "白居易",
  "paragraphs": [
   "畬田涩米不耕鉏，旱地荒园少菜蔬。",
   "想念土风今若此，料看生计合何如。",
   "衣缝纰颣黄丝绢，饭下腥咸白小鱼。",
   "饱暖饥寒何足道，此身长短是空虚。"
  ],
  "title": "即事寄微之"
 },
 {
  "id": 5452,
  "author": "白居易",
  "paragraphs": [
   "奇果标南土，芳林对北堂。",
   "素华春漠漠，丹实夏煌煌。",
   "叶捧低垂户，枝擎重压墙。",
   "始因风弄色，渐与日争光。",
   "夕讶条悬火，朝惊树点妆。",
   "深于红踯躅，大校白槟榔。",
   "星缀连心朵，珠排耀眼房。",
   "紫罗裁衬壳，白玉裹填瓤。",
   "早岁曾闻说，今朝始摘尝。",
   "嚼疑天上味，嗅异世间香。",
   "润胜莲生水，鲜逾橘得霜。",
   "燕支掌中颗，甘露舌头浆。",
   "物少尤珍重，天高苦渺茫。",
   "已教生暑月，又使阻遐方。",
   "粹液灵难驻，妍姿嫩易伤。",
   "近南光景热，向北道途长。",
   "不得充王赋，无由寄帝乡。",
   "唯君堪掷赠，面白似潘郎。"
  ],
  "title": "题郡中荔枝诗十八韵兼寄万州杨八使君"
 },
 {
  "id": 5453,
  "author": "白居易",
  "paragraphs": [
   "峡外相逢远，樽前一会难。",
   "即须分手别，且强展眉欢。",
   "楚袖萧条舞，巴弦趣数弹。",
   "笙歌随分有，莫作帝乡看。"
  ],
  "title": "留北客"
 },
 {
  "id": 5454,
  "author": "白居易",
  "paragraphs": [
   "摘来正带凌晨露，寄去须凭下水船。",
   "映我绯衫浑不见，对公银印最相鲜。",
   "香连翠叶真堪画，红透青笼实可怜。",
   "闻道万州方欲种，愁君得吃是何年。"
  ],
  "title": "重寄荔枝与杨使君时闻杨使君欲种植故有落句之戏"
 },
 {
  "id": 5455,
  "author": "白居易",
  "paragraphs": [
   "竞渡相传为汨罗，不能止遏意无他。",
   "自经放逐来憔悴，能校灵均死几多。"
  ],
  "title": "和万州杨使君四绝句 竞渡"
 },
 {
  "id": 5456,
  "author": "白居易",
  "paragraphs": [
   "闻君泽畔伤春草，忆在天门街里时。",
   "漠漠凄凄愁满眼，就中惆怅是江蓠。"
  ],
  "title": "和万州杨使君四绝句 江边草"
 },
 {
  "id": 5457,
  "author": "白居易",
  "paragraphs": [
   "东都绿李万州栽，君手封题我手开。",
   "把得欲尝先怅望，与渠同别故乡来。"
  ],
  "title": "和万州杨使君四绝句 嘉庆李"
 },
 {
  "id": 5458,
  "author": "白居易",
  "paragraphs": [
   "秋蕣晚英无艳色，何因栽种在人家。",
   "使君自别罗敷面，争解回头爱白花。"
  ],
  "title": "和万州杨使君四绝句 白槿花"
 },
 {
  "id": 5459,
  "author": "白居易",
  "paragraphs": [
   "反照前山云树明，从君苦道似华清。",
   "试听肠断巴猿叫，早晚骊山有此声。"
  ],
  "title": "和行简望郡南山"
 },
 {
  "id": 5460,
  "author": "白居易",
  "paragraphs": [
   "红颗珍珠诚可爱，白须太守亦何痴。",
   "十年结子知谁在，自向庭中种荔枝。"
  ],
  "title": "种荔枝"
 },
 {
  "id": 5461,
  "author": "白居易",
  "paragraphs": [
   "岚雾今朝重，江山此地深。",
   "滩声秋更急，峡气晓多阴。",
   "望阙云遮眼，思乡雨滴心。",
   "将何慰幽独，赖此北窗琴。"
  ],
  "title": "阴雨"
 },
 {
  "id": 5462,
  "author": "白居易",
  "paragraphs": [
   "水陆四千里，何时归到秦？",
   "舟辞三峡雨，马入九衢尘。",
   "有酒留行客，无书寄贵人。",
   "唯凭远传语，好在曲江春。"
  ],
  "title": "送客归京"
 },
 {
  "id": 5463,
  "author": "白居易",
  "paragraphs": [
   "能文好饮老萧郎，身似浮云鬓似霜。",
   "生计抛来诗是业，家园忘却酒为乡。",
   "江从巴峡初成字，猿过巫阳始断肠。",
   "不醉黔中争去得，磨围山月正苍苍。"
  ],
  "title": "送萧处士游黔南"
 },
 {
  "id": 5464,
  "author": "白居易",
  "paragraphs": [
   "天涯深峡无人地，岁暮穷阴欲夜天。",
   "不向东楼时一醉，如何拟过二三年。"
  ],
  "title": "东楼醉"
 },
 {
  "id": 5465,
  "author": "白居易",
  "paragraphs": [
   "高天默默物茫茫，各有来由致损伤。",
   "鹦为能言长剪翅，龟缘难死久搘床。",
   "莫嫌冷落抛闲地，犹胜炎蒸卧瘴乡。",
   "外物竟关身底事，谩排门戟系腰章。"
  ],
  "title": "寄微之"
 },
 {
  "id": 5466,
  "author": "白居易",
  "paragraphs": [
   "莫辞数数醉东楼，除醉无因破得愁。",
   "唯有绿樽红烛下，暂时不似在忠州。"
  ],
  "title": "东楼招客夜饮"
 },
 {
  "id": 5467,
  "author": "白居易",
  "paragraphs": [
   "自知清冷似冬凌，每被人呼作律僧。",
   "今夜酒醺罗绮暖，被君融尽玉壶冰。"
  ],
  "title": "醉后戏题"
 },
 {
  "id": 5468,
  "author": "白居易",
  "paragraphs": [
   "老去襟怀常濩落，病来须鬓转苍浪。",
   "心灰不及炉中火，鬓雪多于砌下霜。",
   "三峡南宾城最远，一年冬至夜偏长。",
   "今宵始觉房栊冷，坐索寒衣托孟光。"
  ],
  "title": "冬至夜"
 },
 {
  "id": 5469,
  "author": "白居易",
  "paragraphs": [
   "瞿唐峡口水烟低，白帝城头月向西。",
   "唱到竹枝声咽处，寒猿暗鸟一时啼。"
  ],
  "title": "竹枝词四首 一"
 },
 {
  "id": 5470,
  "author": "白居易",
  "paragraphs": [
   "竹枝苦怨怨何人，夜静山空歇又闻。",
   "蛮儿巴女齐声唱，愁杀江楼病使君。"
  ],
  "title": "竹枝词四首 二"
 },
 {
  "id": 5471,
  "author": "白居易",
  "paragraphs": [
   "巴东船舫上巴西，波面风生雨脚齐。",
   "水蓼冷花红簇簇，江蓠湿叶碧凄凄。"
  ],
  "title": "竹枝词四首 三"
 },
 {
  "id": 5472,
  "author": "白居易",
  "paragraphs": [
   "江畔谁人唱竹枝，前声断咽后声迟。",
   "怪来调苦缘词苦，多是通州司马诗。"
  ],
  "title": "竹枝词四首 四"
 },
 {
  "id": 5473,
  "author": "白居易",
  "paragraphs": [
   "江水三回曲，愁人两地情。",
   "磨围山下色，明月峡中声。",
   "晚后连天碧，秋来彻底清。",
   "临流有新恨，照见白须生。"
  ],
  "title": "酬严中丞晚眺黔江见寄"
 },
 {
  "id": 5474,
  "author": "白居易",
  "paragraphs": [
   "江上新楼名四望，东西南北水茫茫。",
   "无由得与君携手，同凭栏干一望乡。"
  ],
  "title": "寄题杨万州四望楼"
 },
 {
  "id": 5475,
  "author": "白居易",
  "paragraphs": [
   "忠万楼中南北望，南州烟水北州云。",
   "两州何事偏相忆，各是笼禽作使君。"
  ],
  "title": "荅杨使君登楼见忆"
 },
 {
  "id": 5476,
  "author": "白居易",
  "paragraphs": [
   "岁暮纷多思，天涯渺未归。",
   "老添新甲子，病减旧容辉。",
   "乡国仍留念，功名已息机。",
   "明朝四十九，应转悟前非。"
  ],
  "title": "除夜"
 },
 {
  "id": 5477,
  "author": "白居易",
  "paragraphs": [
   "瘴地风霜早，温天气候催。",
   "穷冬不见雪，正月已闻雷。",
   "震蛰虫蛇出，惊枯草木开。",
   "空余客方寸，依旧似寒灰。"
  ],
  "title": "闻雷"
 },
 {
  "id": 5478,
  "author": "白居易",
  "paragraphs": [
   "若为南国春还至，争向东楼日又长。",
   "白片落梅浮涧水，黄梢新柳出城墙。",
   "闲拈蕉叶题诗咏，闷取藤枝引酒尝。",
   "乐事渐无身渐老，从今始拟负风光。"
  ],
  "title": "春至"
 },
 {
  "id": 5479,
  "author": "白居易",
  "paragraphs": [
   "巫峡中心郡，巴城四面春。",
   "草青临水地，头白见花人。",
   "忧喜皆心火，荣枯是眼尘。",
   "除非一杯酒，何物更关身。"
  ],
  "title": "感春"
 },
 {
  "id": 5480,
  "author": "白居易",
  "paragraphs": [
   "炎凉昏晓苦推迁，不觉忠州已二年。",
   "闭阁只听朝暮鼓，上楼空望往来船。",
   "莺声诱引来花下，草色句留坐水边。",
   "唯有春江看未厌，萦砂绕石渌潺湲。"
  ],
  "title": "春江"
 },
 {
  "id": 5481,
  "author": "白居易",
  "paragraphs": [
   "身入青云无见日，手栽红树又逢春。",
   "唯留花向楼前著，故故抛愁与后人。"
  ],
  "title": "题东楼前李使君所种樱桃花"
 },
 {
  "id": 5482,
  "author": "白居易",
  "paragraphs": [
   "城下巴江水，春来似曲尘。",
   "软沙如渭曲，斜岸忆天津。",
   "影蘸新黄柳，香浮小白苹。",
   "临流搔首坐，惆怅为何人。"
  ],
  "title": "巴水"
 },
 {
  "id": 5483,
  "author": "白居易",
  "paragraphs": [
   "草润衫襟重，沙干屐齿轻。",
   "仰头听鸟立，信脚望花行。",
   "暇日无公事，衰年有道情。",
   "浮生短于梦，梦里莫营营。"
  ],
  "title": "野行"
 },
 {
  "id": 5484,
  "author": "白居易",
  "paragraphs": [
   "明月峡边逢制使，黄茅岸上是忠州。",
   "到城莫说忠州恶，无益虚教杨八愁。"
  ],
  "title": "送高侍御使回因寄杨八"
 },
 {
  "id": 5485,
  "author": "白居易",
  "paragraphs": [
   "碧油幢下捧新诗，荣贱虽殊共一悲。",
   "涕泪满襟君莫怪，甘泉侍从最多时。"
  ],
  "title": "奉酬李相公见示绝句"
 },
 {
  "id": 5486,
  "author": "白居易",
  "paragraphs": [
   "忠州州里今日花，庐山山头去时树。",
   "已怜根损斩新栽，还喜花开依旧数。",
   "赤玉何人少琴轸，红缬谁家合罗袴。",
   "但知烂熳恣情开，莫怕南宾桃李妒。"
  ],
  "title": "喜山石榴花开"
 },
 {
  "id": 5487,
  "author": "白居易",
  "paragraphs": [
   "三杯嵬峩忘机客，百衲头陀任运僧。",
   "又有放慵巴郡守，不营一事共腾腾。"
  ],
  "title": "戏赠萧处士清禅师"
 },
 {
  "id": 5488,
  "author": "白居易",
  "paragraphs": [
   "同事空王岁月深，相思远寄定中吟。",
   "遥知清净中和化，祗用金刚三昧心。"
  ],
  "title": "钱虢州以三堂绝句见寄因以本韵和之"
 },
 {
  "id": 5489,
  "author": "白居易",
  "paragraphs": [
   "暮春风景初三日，流世光阴半百年。",
   "欲作闲游无好伴，半江惆怅却回船。"
  ],
  "title": "三月三日"
 },
 {
  "id": 5490,
  "author": "白居易",
  "paragraphs": [
   "四十九年身老日，一百五夜月明天。",
   "抱膝思量何事在，痴男𫘤女唤秋千。"
  ],
  "title": "寒食夜"
 },
 {
  "id": 5491,
  "author": "白居易",
  "paragraphs": [
   "龙昌寺底开山路，巴子台前种柳林。",
   "官职家乡都忘却，谁人会得使君心。"
  ],
  "title": "代州民问"
 },
 {
  "id": 5492,
  "author": "白居易",
  "paragraphs": [
   "宦情斗擞随尘去，乡思销磨逐日无。",
   "唯拟腾腾作闲事，遮渠不道使君愚。"
  ],
  "title": "荅州民"
 },
 {
  "id": 5493,
  "author": "白居易",
  "paragraphs": [
   "荔枝新熟鸡冠色，烧酒初开琥珀香。",
   "欲摘一枝倾一盏，西楼无客共谁尝。"
  ],
  "title": "荔枝楼对酒"
 },
 {
  "id": 5494,
  "author": "白居易",
  "paragraphs": [
   "风头向夜利如刀，赖此温炉软锦袍。",
   "桑落气薰珠翠暖，柘枝声引管弦高。",
   "酒钩送盏推莲子，烛泪黏盘垒蒲萄。",
   "不醉遣侬争散得，门前雪片似鹅毛。"
  ],
  "title": "房家夜宴喜雪戏赠主人"
 },
 {
  "id": 5495,
  "author": "白居易",
  "paragraphs": [
   "香球趁拍回环匼，花盏抛巡取次飞。",
   "自入春来未同醉，那能夜去独先归。"
  ],
  "title": "醉后赠人"
 },
 {
  "id": 5496,
  "author": "白居易",
  "paragraphs": [
   "亲宾相贺问何如，服色恩光尽反初。",
   "头白喜抛黄草峡，眼明惊拆紫泥书。",
   "便留朱绂还铃阁，却著青袍侍玉除。",
   "无奈娇痴三岁女，绕腰啼哭觅金鱼。"
  ],
  "title": "初除尚书郎脱刺史绯"
 },
 {
  "id": 5497,
  "author": "白居易",
  "paragraphs": [
   "东寺台阁好，上方风景清。",
   "数来犹未厌，长别岂无情。",
   "恋水多临坐，辞花剩绕行。",
   "最怜新岸柳，手种未全成。"
  ],
  "title": "留题开元寺上方"
 },
 {
  "id": 5498,
  "author": "白居易",
  "paragraphs": [
   "三年留滞在江城，草树禽鱼尽有情。",
   "何处殷勤重回首，东坡桃李种新成。"
  ],
  "title": "别种东坡花树两绝 一"
 },
 {
  "id": 5499,
  "author": "白居易",
  "paragraphs": [
   "花林好住莫憔悴，春至但知依旧春。",
   "楼上明年新太守，不妨还是爱花人。"
  ],
  "title": "别种东坡花树两绝 二"
 },
 {
  "id": 5500,
  "author": "白居易",
  "paragraphs": [
   "穿桥迸竹不依行，恐碍行人被损伤。",
   "我去自惭遗爱少，不教君得似甘棠。"
  ],
  "title": "别桥上竹"
 },
 {
  "id": 5501,
  "author": "白居易",
  "paragraphs": [
   "白狗次黄牛，滩如竹节稠。",
   "路穿天地险，人续古今愁。",
   "忽见千花塔，因停一叶舟。",
   "畏途常迫促，静境暂淹留。",
   "巴曲春全尽，巫阳雨半收。",
   "北归虽引领，南望亦回头。",
   "昔去悲殊俗，今来念旧游。",
   "别僧山北寺，抛竹水西楼。",
   "郡树花如雪，军厨酒似油。",
   "时时大开口，自笑忆忠州。"
  ],
  "title": "发白狗峡次黄牛峡登高寺却望忠州"
 },
 {
  "id": 5502,
  "author": "白居易",
  "paragraphs": [
   "遥闻旅宿梦兄弟，应为邮亭名棣华。",
   "名作棣华来早晚，自题诗后属杨家。"
  ],
  "title": "棣华驿见杨八题梦兄弟诗"
 },
 {
  "id": 5503,
  "author": "白居易",
  "paragraphs": [
   "万里路长在，六年身始归。",
   "所经多旧馆，大半主人非。"
  ],
  "title": "商山路有感"
 },
 {
  "id": 5504,
  "author": "白居易",
  "paragraphs": [
   "与君前后多迁谪，五度经过此路隅。",
   "笑问中庭老桐树，这回归去免来无。"
  ],
  "title": "商山路驿桐树昔与微之前后题名处"
 },
 {
  "id": 5505,
  "author": "白居易",
  "paragraphs": [
   "恻恻复恻恻，逐臣返乡国。",
   "前事难重论，少年不再得。",
   "泥涂绛老头班白，炎瘴灵均面黎黑。",
   "六年不死却归来，道著姓名人不识。"
  ],
  "title": "恻恻吟"
 },
 {
  "id": 5506,
  "author": "白居易",
  "paragraphs": [
   "执象宗玄祖，贻谋启孝孙。",
   "文高柏梁殿，礼薄霸陵原。",
   "宫仗辞天阙，朝仪出国门。",
   "生成不可报，二十七年恩。"
  ],
  "title": "德宗皇帝挽歌词四首 一"
 },
 {
  "id": 5507,
  "author": "白居易",
  "paragraphs": [
   "虞帝南巡后，殷宗谅暗中。",
   "初辞铸鼎地，已闭望仙宫。",
   "晓落当陵月，秋生满斾风。",
   "前星承帝座，不使北辰空。"
  ],
  "title": "德宗皇帝挽歌词四首 二"
 },
 {
  "id": 5508,
  "author": "白居易",
  "paragraphs": [
   "业大承宗祖，功成付子孙。",
   "睿文诗播乐，遗训史标言。",
   "节表中和德，方垂广利恩。",
   "悬知千载后，理代数贞元。"
  ],
  "title": "德宗皇帝挽歌词四首 三"
 },
 {
  "id": 5509,
  "author": "白居易",
  "paragraphs": [
   "梦减三龄寿，哀延七月期。",
   "寝园愁望远，宫仗哭行迟。",
   "云日添寒惨，笳箫向晚悲。",
   "因山有遗诏，如葬汉文时。"
  ],
  "title": "德宗皇帝挽歌词四首 四"
 },
 {
  "id": 5510,
  "author": "白居易",
  "paragraphs": [
   "仙去逍遥境，诗留窈窕章。",
   "春归金屋少，夜入寿宫长。",
   "凤引曾辞辇，蚕休昔采桑。",
   "阴灵何处感，沙麓月无光。"
  ],
  "title": "昭德皇后挽歌词"
 },
 {
  "id": 5511,
  "author": "白居易",
  "paragraphs": [
   "岁丰仍节俭，时泰更销兵。",
   "圣念长如此，何忧不太平。"
  ],
  "title": "太平乐词二首 一"
 },
 {
  "id": 5512,
  "author": "白居易",
  "paragraphs": [
   "湛露浮尧酒，薰风起舜歌。",
   "愿同尧舜意，所乐在人和。"
  ],
  "title": "太平乐词二首 二"
 },
 {
  "id": 5513,
  "author": "白居易",
  "paragraphs": [
   "霁色鲜宫殿，秋声脆管弦。",
   "圣明千岁乐，岁岁似今年。"
  ],
  "title": "小曲新词二首 一"
 },
 {
  "id": 5514,
  "author": "白居易",
  "paragraphs": [
   "红裾明月夜，碧簟早秋时。",
   "好向昭阳宿，天凉玉漏迟。"
  ],
  "title": "小曲新词二首 二"
 },
 {
  "id": 5515,
  "author": "白居易",
  "paragraphs": [
   "朝憎莺百啭，夜妒燕双栖。",
   "不惯经春别，谁知到晓啼。"
  ],
  "title": "闺怨词三首 一"
 },
 {
  "id": 5516,
  "author": "白居易",
  "paragraphs": [
   "珠箔笼寒月，纱窗背晓灯。",
   "夜来巾上泪，一半是春冰。"
  ],
  "title": "闺怨词三首 二"
 },
 {
  "id": 5517,
  "author": "白居易",
  "paragraphs": [
   "关山征戍远，闺阁别离难。",
   "苦战应憔悴，寒衣不要宽。"
  ],
  "title": "闺怨词三首 三"
 },
 {
  "id": 5518,
  "author": "白居易",
  "paragraphs": [
   "禁苑残莺三四声，景迟风慢暮春情。",
   "日西无事墙阴下，闲蹋宫花独自行。"
  ],
  "title": "残春曲"
 },
 {
  "id": 5519,
  "author": "白居易",
  "paragraphs": [
   "青门柳枝软无力，东风吹作黄金色。",
   "街东酒薄醉易醒，满眼春愁销不得。"
  ],
  "title": "长安春"
 },
 {
  "id": 5520,
  "author": "白居易",
  "paragraphs": [
   "行人南北分征路，流水东西接御沟。",
   "终日坡前恨离别，谩名长乐是长愁。"
  ],
  "title": "长乐坡送人赋得愁"
 },
 {
  "id": 5521,
  "author": "白居易",
  "paragraphs": [
   "夜长无睡起阶前，寥落星河欲曙天。",
   "十五年来明月夜，何曾一夜不孤眠。"
  ],
  "title": "独眠吟二首 一"
 },
 {
  "id": 5522,
  "author": "白居易",
  "paragraphs": [
   "独眠客，夜夜可怜长寂寂。",
   "就中今夜最愁人，凉月清风满床席。"
  ],
  "title": "独眠吟二首 二"
 },
 {
  "id": 5523,
  "author": "白居易",
  "paragraphs": [
   "红烛清樽久延伫，出门入门天欲曙。",
   "星稀月落竟不来，烟柳胧胧鹊飞去。"
  ],
  "title": "期不至"
 },
 {
  "id": 5524,
  "author": "白居易",
  "paragraphs": [
   "春入长洲草又生，鹧鸪飞起少人行。",
   "年深不辨娃宫处，夜夜苏台空月明。"
  ],
  "title": "长洲苑"
 },
 {
  "id": 5525,
  "author": "白居易",
  "paragraphs": [
   "曾栽杨柳江南岸，一别江南两度春。",
   "遥忆青青江岸上，不知攀折是何人。"
  ],
  "title": "忆江柳"
 },
 {
  "id": 5526,
  "author": "白居易",
  "paragraphs": [
   "南浦凄凄别，西风袅袅秋。",
   "一看肠一断，好去莫回头。"
  ],
  "title": "南浦别"
 },
 {
  "id": 5527,
  "author": "白居易",
  "paragraphs": [
   "悠悠一别已三年，相望相思明月天。",
   "肠断青天望明月，别来三十六回圆。"
  ],
  "title": "三年别"
 },
 {
  "id": 5528,
  "author": "白居易",
  "paragraphs": [
   "深浅檐花千万枝，碧纱窗外啭黄鹂。",
   "残妆含泪下帘坐，尽日伤春春不知。"
  ],
  "title": "伤春词"
 },
 {
  "id": 5529,
  "author": "白居易",
  "paragraphs": [
   "泪湿罗巾梦不成，夜深前殿按歌声。",
   "红颜未老恩先断，斜倚薰笼坐到明。"
  ],
  "title": "后宫词"
 },
 {
  "id": 5530,
  "author": "白居易",
  "paragraphs": [
   "吟咏霜毛句，闲尝雪水茶。",
   "城中展眉处，只是有元家。"
  ],
  "title": "吟元郎中白须诗兼饮雪水茶因题壁上"
 },
 {
  "id": 5531,
  "author": "白居易",
  "paragraphs": [
   "金马东门只日开，汉庭待诏重仙才。",
   "第三松树非华表，那得辽东鹤下来。"
  ],
  "title": "吴七郎中山人待制班中偶赠绝句"
 },
 {
  "id": 5532,
  "author": "白居易",
  "paragraphs": [
   "齿齐膘足毛头腻，秘阁张郎叱拨驹。",
   "洗了颔花翻假锦，走时蹄汗蹋真珠。",
   "青衫乍见曾惊否，红粟难赊得饱无。",
   "丞相寄来应有意，遣君骑去上云衢。"
  ],
  "title": "和张十八秘书谢裴相公寄马"
 },
 {
  "id": 5533,
  "author": "白居易",
  "paragraphs": [
   "颔下髭须半是丝，光阴向后几多时。",
   "非无解挂簪缨意，未有支持伏腊资。",
   "冒热冲寒徒自取，随行逐队欲何为。",
   "更惭山侣频传语，五十归来道未迟。"
  ],
  "title": "荅山侣"
 },
 {
  "id": 5534,
  "author": "白居易",
  "paragraphs": [
   "霜严月苦欲明天，忽忆闲居思浩然。",
   "自问寒灯夜半起，何如暖被日高眠。",
   "唯惭老病披朝服，莫虑饥寒计俸钱。",
   "随有随无且归去，拟求丰足是何年。"
  ],
  "title": "早朝思退居"
 },
 {
  "id": 5535,
  "author": "白居易",
  "paragraphs": [
   "曲江岸北凭栏干，水面阴生日脚残。",
   "尘路行多绿袍故，风亭立久白须寒。",
   "诗成暗著闲心记，山好遥偷病眼看。",
   "不被马前提省印，何人信道是郎官。"
  ],
  "title": "曲江亭晚望"
 },
 {
  "id": 5536,
  "author": "白居易",
  "paragraphs": [
   "闲宵静话喜还悲，聚散穷通不自知。",
   "已分云泥行异路，忽惊鸡鹤宿同枝。",
   "紫垣曹署荣华地，白发郎官老丑时。",
   "莫怪不如君气味，此中来校十年迟。"
  ],
  "title": "初除主客郎中知制诰与王十一李七元九三舍人中书同宿话旧感怀"
 },
 {
  "id": 5537,
  "author": "白居易",
  "paragraphs": [
   "每看阙下丹青树，不忘天边锦绣林。",
   "西掖垣中今日眼，南宾楼上去年心。",
   "花含春意无分别，物感人情有浅深。",
   "最忆东坡红烂熳，野桃山杏水林檎。"
  ],
  "title": "西省对花忆忠州东坡新花树因寄题东楼"
 },
 {
  "id": 5538,
  "author": "白居易",
  "paragraphs": [
   "再游巫峡知何日，总是秦人说向谁。",
   "长忆小楼风月夜，红栏干上两三枝。"
  ],
  "title": "寄题忠州小楼桃花"
 },
 {
  "id": 5539,
  "author": "白居易",
  "paragraphs": [
   "去岁清明日，南巴古郡楼。",
   "今年寒食夜，西省凤池头。",
   "并上新人直，难随旧伴游。",
   "诚知视草贵，未免对花愁。",
   "鬓发茎茎日，光阴寸寸流。",
   "经春不同宿，何异在忠州。"
  ],
  "title": "中书连直寒食不归因怀元九"
 },
 {
  "id": 5540,
  "author": "白居易",
  "paragraphs": [
   "一别东林三度春，每春常似忆情亲。",
   "头陀会里为逋客，供俸班中作老臣。",
   "清净久辞香火伴，尘劳难索幻泡身。",
   "最惭僧社题桥处，十八人名空一人。"
  ],
  "title": "春忆二林寺旧游因寄朗满晦三上人"
 },
 {
  "id": 5541,
  "author": "白居易",
  "paragraphs": [
   "官稳身应泰，春风信马行。",
   "纵忙无苦事，虽病有心情。",
   "厚禄儿孙饱，前驱道路荣。",
   "花时八入直，无暇贺元兄。"
  ],
  "title": "和元少尹新授官"
 },
 {
  "id": 5542,
  "author": "白居易",
  "paragraphs": [
   "朝客朝回回望好，尽纡朱紫佩金银。",
   "此时独与君为伴，马上青袍唯两人。"
  ],
  "title": "朝回和元少尹绝句"
 },
 {
  "id": 5543,
  "author": "白居易",
  "paragraphs": [
   "凤阁舍人京亚尹，白头俱未著绯衫。",
   "南宫起请无消息，朝散何时得入衔。"
  ],
  "title": "重和元少尹"
 },
 {
  "id": 5544,
  "author": "白居易",
  "paragraphs": [
   "阁下灯前梦，巴南城里游。",
   "觅花来渡口，寻寺到山头。",
   "江色分明绿，猿声依旧愁。",
   "禁钟惊睡觉，唯不上东楼。"
  ],
  "title": "中书夜直梦忠州"
 },
 {
  "id": 5545,
  "author": "白居易",
  "paragraphs": [
   "酒后高歌且放狂，门前闲事莫思量。",
   "犹嫌小户长先醒，不得多时住醉乡。"
  ],
  "title": "醉后"
 },
 {
  "id": 5546,
  "author": "白居易",
  "paragraphs": [
   "衙排宣政仗，门启紫宸关。",
   "彩笔停书命，花砖趁立班。",
   "稀星点银砾，残月堕金环。",
   "暗漏犹传水，明河渐下山。",
   "从东分地色，向北仰天颜。",
   "碧缕炉烟直，红垂佩尾闲。",
   "纶闱惭并入，翰苑忝先攀。",
   "笑我青袍故，饶君茜绶殷。",
   "诗仙归洞里，酒病滞人间。",
   "好去鸳鸾侣，冲天便不还。"
  ],
  "title": "待漏入阁书事奉赠元九学士阁老"
 },
 {
  "id": 5547,
  "author": "白居易",
  "paragraphs": [
   "官曹清切非人境，风月鲜明是洞天。",
   "满砌荆花铺紫毯，隔墙榆荚撒青钱。",
   "前时谪去三千里，此地辞来十四年。",
   "虚薄至今惭旧职，院名擡举号为贤。"
  ],
  "title": "晚春重到集贤院"
 },
 {
  "id": 5548,
  "author": "白居易",
  "paragraphs": [
   "丝纶阁下文书静，钟鼓楼中刻漏长。",
   "独坐黄昏谁是伴，紫薇花对紫微郎。"
  ],
  "title": "紫薇花"
 },
 {
  "id": 5549,
  "author": "白居易",
  "paragraphs": [
   "雨露由来一点恩，争能遍布及千门。",
   "三千宫女胭脂面，几个春来无泪痕。"
  ],
  "title": "后宫词"
 },
 {
  "id": 5550,
  "author": "白居易",
  "paragraphs": [
   "游宦京都二十春，贫中无处可安贫。",
   "长羡蜗牛犹有舍，不如硕鼠解藏身。",
   "且求容立锥头地，免似漂流木偶人。",
   "但道吾庐心便足，敢辞湫隘与嚣尘。"
  ],
  "title": "卜居"
 },
 {
  "id": 5551,
  "author": "白居易",
  "paragraphs": [
   "青龙冈北近西边，移入新居便泰然。",
   "冷巷闭门无客到，暖檐移榻向阳眠。",
   "阶庭宽窄才容足，墙壁高低粗及肩。",
   "莫羡升平元八宅，自思买用几多钱。"
  ],
  "title": "题新居寄元八"
 },
 {
  "id": 5552,
  "author": "白居易",
  "paragraphs": [
   "龙尾道边来一望，香炉峰下去无因。",
   "青山举眼三千里，白发平头五十人。",
   "自笑形骸纡组绶，将何言语掌丝纶。",
   "君恩壮健犹难报，况被年年老逼身。"
  ],
  "title": "登龙尾道南望忆庐山旧隐"
 },
 {
  "id": 5553,
  "author": "白居易",
  "paragraphs": [
   "乍来天上宜清净，不用回头望故山。",
   "纵有旧游君莫忆，尘心起即堕人间。"
  ],
  "title": "冯阁老处见与严郎中酬和诗因戏赠绝句"
 },
 {
  "id": 5554,
  "author": "白居易",
  "paragraphs": [
   "倚作天仙弄地仙，夸张一日抵千年。",
   "黄麻敕胜长生箓，白纻词嫌内景篇。",
   "云彩误居青琐地，风流合在紫微天。",
   "东曹渐去西垣近，鹤驾无妨更著鞭。"
  ],
  "title": "见于给事暇日上直寄南省诸郎官诗因以戏赠"
 },
 {
  "id": 5555,
  "author": "白居易",
  "paragraphs": [
   "宅小人烦闷，泥深马钝顽。",
   "街东闲处住，日午热时还。",
   "院窄难栽竹，墙高不见山。",
   "唯应方寸内，此地觅宽闲。"
  ],
  "title": "题新昌所居"
 },
 {
  "id": 5556,
  "author": "白居易",
  "paragraphs": [
   "结托白须伴，因依青竹丛。",
   "题诗新壁上，过酒小窗中。",
   "深院晚无白，虚檐凉有风。",
   "金貂醉好看，回首紫垣东。"
  ],
  "title": "西省北院新构小亭种竹开窗东通骑省与李常侍隔窗小饮各题四韵"
 },
 {
  "id": 5557,
  "author": "白居易",
  "paragraphs": [
   "命服虽同黄纸上，官班不共紫垣前。",
   "青衫脱早差三日，白发生迟校九年。",
   "曩者定交非势利，老来同病是诗篇。",
   "终身拟作卧云伴，逐月须收烧药钱。",
   "五品足为婚嫁主，绯袍著了好归田。"
  ],
  "title": "酬元郎中同制加朝散大夫书怀见赠"
 },
 {
  "id": 5558,
  "author": "白居易",
  "paragraphs": [
   "晚遇缘才拙，先衰被病牵。",
   "那知垂白日，始是著绯年。",
   "身外名徒尔，人间事偶然。",
   "我朱君紫绶，犹未得差肩。"
  ],
  "title": "初著绯戏赠元九"
 },
 {
  "id": 5559,
  "author": "白居易",
  "paragraphs": [
   "润气凝柱础，繁声注瓦沟。",
   "暗留窗不晓，凉引簟先秋。",
   "叶湿蚕应病，泥稀燕亦愁。",
   "仍闻放朝夜，误出到街头。"
  ],
  "title": "和韩侍郎苦雨"
 },
 {
  "id": 5560,
  "author": "白居易",
  "paragraphs": [
   "风雨暗萧萧，鸡鸣暮复朝。",
   "碎声笼苦竹，冷翠落芭蕉。",
   "水鸟投檐宿，泥蛙入户跳。",
   "仍闻蕃客见，明日欲追朝。"
  ],
  "title": "连雨"
 },
 {
  "id": 5561,
  "author": "白居易",
  "paragraphs": [
   "紫微今日烟霄地，赤岭前年泥土身。",
   "得水鱼还动鳞鬣，乘轩鹤亦长精神。",
   "且惭身忝官阶贵，未敢家嫌活计贫。",
   "柱国勋成私自问，有何功德及生人。"
  ],
  "title": "初加朝散大夫又转上柱国"
 },
 {
  "id": 5562,
  "author": "白居易",
  "paragraphs": [
   "夜色尚苍苍，槐阴夹路长。",
   "听钟出长乐，传鼓到新昌。",
   "宿雨沙堤润，秋风桦烛香。",
   "马骄欺地软，人健得天凉。",
   "待漏排阊阖，停珂拥建章。",
   "尔随黄合老，吾次紫微郎。",
   "并入连称籍，齐趋对折方。",
   "鬬班花接萼，绰立雁分行。",
   "近职诚为美，微才岂合当。",
   "纶言难下笔，谏纸易盈箱。",
   "老去何侥幸，时来不料量。",
   "唯求杀身地，相誓荅恩光。"
  ],
  "title": "行简初授拾遗同早朝入合因示十二韵"
 },
 {
  "id": 5563,
  "author": "白居易",
  "paragraphs": [
   "独行独语曲江头，回马迟迟上乐游。",
   "萧飒凉风与衰鬓，谁教计会一时秋。"
  ],
  "title": "立秋日登乐游园"
 },
 {
  "id": 5564,
  "author": "白居易",
  "paragraphs": [
   "紫袖红弦明月中，自弹自感暗低容。",
   "弦凝指咽声停处，别有深情一万重。"
  ],
  "title": "夜筝"
 },
 {
  "id": 5565,
  "author": "白居易",
  "paragraphs": [
   "弘农旧县授新封，钿轴金泥诰一通。",
   "我转官阶常自愧，君加邑号有何功。",
   "花笺印了排窠湿，锦褾装来耀手红。",
   "倚得身名便慵堕，日高犹睡绿窗中。"
  ],
  "title": "妻初授邑号告身"
 },
 {
  "id": 5566,
  "author": "白居易",
  "paragraphs": [
   "我说南中事，君应不愿听。",
   "曾经身困苦，不觉语叮咛。",
   "烧处愁云梦，波时忆洞庭。",
   "春畬烟勃勃，秋瘴露冥冥。",
   "蚊蚋经冬活，鱼龙欲雨腥。",
   "水虫能射影，山鬼解藏形。",
   "穴掉巴蛇尾，林飘鸩鸟翎。",
   "飓风千里黑，䕭草四时青。",
   "客似惊弦雁，舟如委浪萍。",
   "谁人劝言笑，何计慰漂零。",
   "慎勿琴离膝，长须酒满瓶。",
   "大都从此去，宜醉不宜醒。"
  ],
  "title": "送客南迁"
 },
 {
  "id": 5567,
  "author": "白居易",
  "paragraphs": [
   "不觉百年半，何曾一日闲。",
   "朝随烛影出，暮趁鼓声还。",
   "瓮里非无酒，墙头亦有山。",
   "归来长困卧，早晚得开颜。"
  ],
  "title": "暮归"
 },
 {
  "id": 5568,
  "author": "白居易",
  "paragraphs": [
   "欲忘忘未得，欲去去无由。",
   "两腋不生翅，二毛空满头。",
   "坐看新落叶，行上最高楼。",
   "暝色无边际，茫茫尽眼愁。"
  ],
  "title": "寄远"
 },
 {
  "id": 5569,
  "author": "白居易",
  "paragraphs": [
   "远壁秋声虫络丝，入檐新影月低眉。",
   "床帷半故帘旌断，仍是初寒欲夜时。"
  ],
  "title": "旧房"
 },
 {
  "id": 5570,
  "author": "白居易",
  "paragraphs": [
   "殷勤江郡守，怅望掖垣郎。",
   "惭见新琼什，思归旧草堂。",
   "事随心未得，名与道相妨。",
   "若不休官去，人间到老忙。"
  ],
  "title": "钱侍郎使君以题庐山草堂诗见寄因酬之"
 },
 {
  "id": 5571,
  "author": "白居易",
  "paragraphs": [
   "眼看过半百，早晚扫岩扉。",
   "白首谁能住，青山自不归。",
   "百千万劫障，四十九年非。",
   "会拟抽身去，当风斗擞衣。"
  ],
  "title": "寄山僧"
 },
 {
  "id": 5572,
  "author": "白居易",
  "paragraphs": [
   "自问有何惆怅事，寺门临入却迟回。",
   "李家哭泣元家病，柿叶红时独自来。"
  ],
  "title": "慈恩寺有感"
 },
 {
  "id": 5573,
  "author": "白居易",
  "paragraphs": [
   "口厌含香握厌兰，紫微青琐举头看。",
   "忽惊鬓后苍浪发，未得心中本分官。",
   "夜酌满容花色暖，秋吟切骨玉声寒。",
   "承明长短君应入，莫忆家江七里滩。"
  ],
  "title": "酬严十八郎中见示"
 },
 {
  "id": 5574,
  "author": "白居易",
  "paragraphs": [
   "霜菊花萎日，风梧叶碎时。",
   "怪来秋思苦，缘咏秘书诗。"
  ],
  "title": "寄王秘书"
 },
 {
  "id": 5575,
  "author": "白居易",
  "paragraphs": [
   "缭绕宫墙围禁林，半开阊阖晓沈沈。",
   "天晴更觉南山近，月出方知西掖深。",
   "病对词头惭彩笔，老看镜面愧华簪。",
   "自嫌野物将何用，土木形骸麋鹿心。"
  ],
  "title": "中书寓直"
 },
 {
  "id": 5576,
  "author": "白居易",
  "paragraphs": [
   "黑花满眼丝满头，早衰因病病因愁。",
   "宦途气味已谙尽，五十不休何日休。"
  ],
  "title": "自问"
 },
 {
  "id": 5577,
  "author": "白居易",
  "paragraphs": [
   "曲江新岁后，冰与水相和。",
   "南岸犹残雪，东风未有波。",
   "偶游身独自，相忆意如何。",
   "莫待春深去，花时鞍马多。"
  ],
  "title": "曲江独行招张十八"
 },
 {
  "id": 5578,
  "author": "白居易",
  "paragraphs": [
   "静巷无来客，深居不出门。",
   "铺沙盖苔面，扫雪拥松根。",
   "渐暖宜闲步，初晴爱小园。",
   "觅花都未有，唯觉树枝繁。"
  ],
  "title": "新居早春二首 一"
 },
 {
  "id": 5579,
  "author": "白居易",
  "paragraphs": [
   "地润东风暖，闲行蹋草芽。",
   "呼童遣移竹，留客伴尝茶。",
   "霤滴檐冰尽，尘浮隟日斜。",
   "新居未曾到，邻里是谁家。"
  ],
  "title": "新居早春二首 二"
 },
 {
  "id": 5580,
  "author": "白居易",
  "paragraphs": [
   "冒宠已三迁，归期始二年。",
   "囊中贮余俸，园外买闲田。",
   "狐兔同三迳，蒿莱共一壥。",
   "新园聊刬秽，旧屋且扶颠。",
   "檐漏移倾瓦，梁欹换蠹椽。",
   "平治绕台路，整顿近阶砖。",
   "巷狭开容驾，墙低垒过肩。",
   "门闾堪驻盖，堂室可铺筵。",
   "丹凤楼当后，青龙寺在前。",
   "市街尘不到，宫树影相连。",
   "省史嫌坊远，豪家笑地偏。",
   "敢劳宾客访，或望子孙传。",
   "不觅他人爱，唯将自性便。",
   "等闲栽树木，随分占风烟。",
   "逸致因心得，幽期遇境牵。",
   "松声疑涧底，草色胜河边。",
   "虚润冰销地，晴和日出天。",
   "苔行滑如簟，莎坐软于绵。",
   "帘每当山卷，帷多带月褰。",
   "篱东花掩映，窗北竹婵娟。",
   "迹慕青门隐，名惭紫禁仙。",
   "假归思晚沐，朝去恋春眠。",
   "拙薄才无取，疏慵职不专。",
   "题墙书命笔，沽酒率分钱。",
   "柏杵舂灵药，铜瓶漱暖泉。",
   "炉香穿盖散，笼烛隔纱然。",
   "陈室何曾扫，陶琴不要弦。",
   "屏除俗事尽，养活道情全。",
   "尚有妻孥累，犹为组绶缠。",
   "终须抛爵禄，渐拟断腥膻。",
   "大抵宗庄叟，私心事竺干。",
   "浮荣水划字，真谛火生莲。",
   "梵部经十二，玄书字五千。",
   "是非都付梦，语默不妨禅。",
   "博士官犹冷，郎中病已痊。",
   "多同僻处住，久结静中缘。",
   "缓步携筇杖，徐吟展蜀笺。",
   "老宜闲语话，闷忆好诗篇。",
   "蛮榼来方泻，蒙茶到始煎。",
   "无辞数相见，鬓发各苍然。"
  ],
  "title": "新昌新居书事四十韵因寄元郎中张博士"
 },
 {
  "id": 5581,
  "author": "白居易",
  "paragraphs": [
   "自知群从为儒少，岂料词场中第频。",
   "桂折一枝先许我，杨穿三叶尽惊人。",
   "转于文墨须留意，贵向烟霄早致身。",
   "莫学尔兄年五十，蹉跎始得掌丝纶。"
  ],
  "title": "喜敏中及第偶示所怀"
 },
 {
  "id": 5582,
  "author": "白居易",
  "paragraphs": [
   "近来韩合老，疏我我心知。",
   "户大嫌甜酒，才高笑小诗。",
   "静吟乖月夜，闲醉旷花时。",
   "还有愁同处，春风满鬓丝。"
  ],
  "title": "久不见韩侍郎戏题四韵以寄之"
 },
 {
  "id": 5583,
  "author": "白居易",
  "paragraphs": [
   "近见头陀伴，云师老更慵。",
   "性灵闲似鹤，颜状古于松。",
   "山里犹难觅，人间岂易逢。",
   "仍闻移住处，太白最高峰。"
  ],
  "title": "寄白头陀"
 },
 {
  "id": 5584,
  "author": "白居易",
  "paragraphs": [
   "渠水暗流春冻解，风吹日炙不成凝。",
   "凤池冷暖君谙在，二月因何更有冰。"
  ],
  "title": "和韩侍郎题杨舍人林池见寄"
 },
 {
  "id": 5585,
  "author": "白居易",
  "paragraphs": [
   "半朽临风树，多情立马人。",
   "开元一株柳，长庆二年春。"
  ],
  "title": "勤政楼西老柳"
 },
 {
  "id": 5586,
  "author": "白居易",
  "paragraphs": [
   "静爱青苔院，深宜白鬓翁。",
   "貌将松共瘦，心与竹俱空。",
   "暖有低檐日，春多飏幕风。",
   "平生闲境界，尽在五言中。"
  ],
  "title": "偶题合下厅"
 },
 {
  "id": 5587,
  "author": "白居易",
  "paragraphs": [
   "从哭李来伤道气，自亡元后减诗情。",
   "金丹同学都无益，水竹邻居竟不成。",
   "月夜若为游曲水，花时那忍到升平。",
   "如年七十身犹在，但恐伤心无处行。"
  ],
  "title": "予与故刑部李侍郎早结道友以药术为事与故京兆元尹晚为诗侣有林泉之期周岁之间二君长逝李住曲江北元居升平西追感旧游因贻同志"
 },
 {
  "id": 5588,
  "author": "白居易",
  "paragraphs": [
   "紫微合底送君回，第二厅帘下不开。",
   "莫恋汉南风景好，岘山花尽早归来。"
  ],
  "title": "送冯舍人合老往襄阳"
 },
 {
  "id": 5589,
  "author": "白居易",
  "paragraphs": [
   "南陌伤心别，东风满把春。",
   "莫欺杨柳弱，劝酒胜于人。"
  ],
  "title": "莫走柳条词送别"
 },
 {
  "id": 5590,
  "author": "白居易",
  "paragraphs": [
   "小园新种红樱树，闲绕花行便当游。",
   "何必更随鞍马队，冲泥蹋雨曲江头。"
  ],
  "title": "酬韩侍郎张博士雨后游曲江见寄"
 },
 {
  "id": 5591,
  "author": "白居易",
  "paragraphs": [
   "今日元家宅，樱桃发几枝。",
   "稀稠与颜色，一似去年时。",
   "失却东园主，春风可得知。"
  ],
  "title": "元家花"
 },
 {
  "id": 5592,
  "author": "白居易",
  "paragraphs": [
   "好在王员外，平生记得不。",
   "共赊黄叟酒，同上莫愁楼。",
   "静接殷勤语，狂随烂熳游。",
   "那知今日眼，相见冷于秋。"
  ],
  "title": "代人赠王员外"
 },
 {
  "id": 5593,
  "author": "白居易",
  "paragraphs": [
   "晓来红萼凋零尽，但见空枝四五株。",
   "前日狂风昨夜雨，残芳更合得存无。"
  ],
  "title": "惜小园花"
 },
 {
  "id": 5594,
  "author": "白居易",
  "paragraphs": [
   "宦途堪笑不胜悲，昨日荣华今日衰。",
   "转似秋蓬无定处，长于春梦几多时。",
   "半头白发惭萧相，满面红尘问远师。",
   "应是世间缘未尽，欲抛官去尚迟疑。"
  ],
  "title": "萧相公宅遇自远禅师有感而赠"
 },
 {
  "id": 5595,
  "author": "白居易",
  "paragraphs": [
   "罢草紫泥诏，起吟红药诗。",
   "词头封送后，花口拆开时。",
   "坐对钩帘久，行观步履迟。",
   "两三丛烂熳，十二叶参差。",
   "背日房微敛，当阶朵旋欹。",
   "钗葶抽碧股，粉蘂扑黄丝。",
   "动荡情无限，低斜力不支。",
   "周回看未足，比谕语难为。",
   "句漏丹砂里，僬侥火焰旗。",
   "彤云賸根蒂，绛帻欠缨緌。",
   "况有晴风度，仍兼宿露垂。",
   "疑香薰罨画，似泪著胭脂。",
   "有意留连我，无言怨思谁。",
   "应愁明日落，如恨隔年期。",
   "菡萏泥连萼，玫瑰刺绕枝。",
   "等量无胜者，唯眼与心知。"
  ],
  "title": "草词毕遇芍药初开因咏小谢红药当阶翻诗以为一句未尽其状偶成十六韵"
 },
 {
  "id": 5596,
  "author": "白居易",
  "paragraphs": [
   "老何殁后吟声绝，虽有郎官不爱诗。",
   "无复篇章传道路，空流风月在曹司。",
   "长嗟博士官犹屈，亦恐骚人道渐衰。",
   "今日闻君除水部，喜于身得省郎时。"
  ],
  "title": "喜张十八博士除水部员外郎"
 },
 {
  "id": 5597,
  "author": "白居易",
  "paragraphs": [
   "清晓趋丹禁，红缨降紫宸。",
   "驱禽养得熟，和叶摘来新。",
   "圆转盘倾玉，鲜明笼透银。",
   "内园题两字，西掖赐三臣。",
   "荧惑晶华赤，醍醐气味真。",
   "如珠未穿孔，似火不烧人。",
   "杏俗难为对，桃顽讵可伦。",
   "肉嫌卢橘厚，皮笑荔枝皴。",
   "琼液酸甜足，金丸大小匀。",
   "偷须防曼倩，惜莫掷安仁。",
   "手擘才离核，匙抄半是津。",
   "甘为舌上露，暖作腹中春。",
   "已惧长尸禄，仍惊数食珍。",
   "最惭恩未报，饱𫗪不才身。"
  ],
  "title": "与沈杨二舍人合老同食敕赐樱桃玩物感恩因成十四韵"
 },
 {
  "id": 5598,
  "author": "白居易",
  "paragraphs": [
   "地压坤方重，官兼宪府雄。",
   "桂林无瘴气，柏署有清风。",
   "山水衙门外，旌旗艛艓中。",
   "大夫应绝席，诗酒与谁同。"
  ],
  "title": "送严大夫赴桂州"
 },
 {
  "id": 5599,
  "author": "白居易",
  "paragraphs": [
   "三月十四夜，西垣东北廊。",
   "碧梧叶重叠，红药树低昂。",
   "月砌漏幽影，风帘飘暗香。",
   "禁中无宿客，谁伴紫微郎。"
  ],
  "title": "春夜宿直"
 },
 {
  "id": 5600,
  "author": "白居易",
  "paragraphs": [
   "人少庭宇旷，夜凉风露清。",
   "槐花满院气，松子落堦声。",
   "寂寞挑灯坐，沈吟蹋月行。",
   "年衰自无趣，不是厌承明。"
  ],
  "title": "夏夜宿直"
 },
 {
  "id": 5601,
  "author": "白居易",
  "paragraphs": [
   "四月天气和且清，绿槐阴合沙堤平。",
   "独骑善马衔镫稳，初著单衣肢体轻。",
   "退朝下直少徒侣，归舍闭门无送迎。",
   "风生竹夜窗间卧，月照松时台上行。",
   "春酒冷尝三数盏，晓琴闲弄十余声。",
   "幽怀静境何人别，唯有南宫老驾兄。"
  ],
  "title": "七言十二句赠驾部吴郎中七兄"
 },
 {
  "id": 5602,
  "author": "白居易",
  "paragraphs": [
   "绰约小天仙，生来十六年。",
   "姑山半峰雪，瑶水一枝莲。",
   "晚院花留立，春窗月伴眠。",
   "回眸虽欲语，阿母在傍边。"
  ],
  "title": "玉真张观主下小女冠阿容"
 },
 {
  "id": 5603,
  "author": "白居易",
  "paragraphs": [
   "头青眉眼细，十四女沙弥。",
   "夜静双林怕，春深一食饥。",
   "步慵行道困，起晚诵经迟。",
   "应似仙人子，花宫未嫁时。"
  ],
  "title": "龙花寺主家小尼"
 },
 {
  "id": 5604,
  "author": "白居易",
  "paragraphs": [
   "晓垂朱绶带，晚著白纶巾。",
   "出去为朝客，归来是野人。",
   "两飧聊过日，一榻足容身。",
   "此外皆闲事，时时访老陈。"
  ],
  "title": "访陈二"
 },
 {
  "id": 5605,
  "author": "白居易",
  "paragraphs": [
   "送客出门后，移床下砌初。",
   "趁凉行绕竹，引睡卧看书。",
   "老更为官拙，慵多向事疏。",
   "松窗倚藤杖，人道似僧居。"
  ],
  "title": "晚亭逐凉"
 },
 {
  "id": 5606,
  "author": "白居易",
  "paragraphs": [
   "李君殁后共谁游，柳岸荷亭两度秋。",
   "独绕曲江行一匝，依前还立水边愁。"
  ],
  "title": "曲江忆李十一"
 },
 {
  "id": 5607,
  "author": "白居易",
  "paragraphs": [
   "江亭乘晓阅众芳，春妍景丽草树光。",
   "日消石桂绿岚气，风坠木兰红露浆。",
   "水蒲渐展书带叶，山榴半含琴轸房。",
   "何物春风吹不变，愁人依旧鬓苍苍。"
  ],
  "title": "江亭玩春"
 },
 {
  "id": 5608,
  "author": "白居易",
  "paragraphs": [
   "谁家思妇秋捣帛，月苦风凄砧杵悲。",
   "八月九日正长夜，千声万声无了时。",
   "应到天明头尽白，一声添得一茎丝。"
  ],
  "title": "闻夜砧"
 },
 {
  "id": 5609,
  "author": "白居易",
  "paragraphs": [
   "梁苑城西二十里，一渠春水柳千条。",
   "若为此路今重过，十五年前旧板桥。",
   "曾共玉颜桥上别，不知消息到今朝。"
  ],
  "title": "板桥路"
 },
 {
  "id": 5610,
  "author": "白居易",
  "paragraphs": [
   "青青一树伤心色，曾入几人离恨中。",
   "为近都门多送别，长条折尽减春风。"
  ],
  "title": "青门柳"
 },
 {
  "id": 5611,
  "author": "白居易",
  "paragraphs": [
   "白头垂泪话梨园，五十年前雨露恩。",
   "莫问华清今日事，满山红叶鏁宫门。"
  ],
  "title": "梨园弟子"
 },
 {
  "id": 5612,
  "author": "白居易",
  "paragraphs": [
   "一道残阳铺水中，半江瑟瑟半江红。",
   "可怜九月初三夜，露似真珠月似弓。"
  ],
  "title": "暮江吟"
 },
 {
  "id": 5613,
  "author": "白居易",
  "paragraphs": [
   "春风摇荡自东来，折尽樱桃绽尽梅。",
   "惟余思妇愁眉结，无限春风吹不开。"
  ],
  "title": "思妇眉"
 },
 {
  "id": 5614,
  "author": "白居易",
  "paragraphs": [
   "夺宠心那惯，寻思倚殿门。",
   "不知移旧爱，何处作新恩。"
  ],
  "title": "怨词"
 },
 {
  "id": 5615,
  "author": "白居易",
  "paragraphs": [
   "寒月沈沈洞房静，真珠帘外梧桐影。",
   "秋霜欲下手先知，灯底裁缝剪刀冷。"
  ],
  "title": "空闺怨"
 },
 {
  "id": 5616,
  "author": "白居易",
  "paragraphs": [
   "云露青天月漏光，中庭立久却归房。",
   "水窗席冷未能卧，挑尽残灯秋夜长。"
  ],
  "title": "秋房夜"
 },
 {
  "id": 5617,
  "author": "白居易",
  "paragraphs": [
   "菱叶萦波荷飐风，荷花深处小船通。",
   "逢郎欲语低头笑，碧玉搔头落水中。"
  ],
  "title": "采莲曲"
 },
 {
  "id": 5618,
  "author": "白居易",
  "paragraphs": [
   "娉婷十五胜天仙，白日姮娥旱地莲。",
   "何处闲教鹦鹉语，碧纱窗下绣床前。"
  ],
  "title": "邻女"
 },
 {
  "id": 5619,
  "author": "白居易",
  "paragraphs": [
   "斜凭绣床愁不动，红绡带缓绿鬟低。",
   "辽阳春尽无消息，夜合花前日又西。"
  ],
  "title": "闺妇"
 },
 {
  "id": 5620,
  "author": "白居易",
  "paragraphs": [
   "金钱买得牡丹栽，何处辞丛别主来？红芳堪惜还堪恨，百处移将百处开。"
  ],
  "title": "移牡丹栽"
 },
 {
  "id": 5621,
  "author": "白居易",
  "paragraphs": [
   "江州去日听筝夜，白发新生不愿闻。",
   "如今格是头成雪，弹到天明亦任君。"
  ],
  "title": "听夜筝有感"
 },
 {
  "id": 5622,
  "author": "白居易",
  "paragraphs": [
   "青娥小谢娘，白发老崔郎。",
   "谩爱胸前雪，其如头上霜。",
   "别后曹家碑背上，思量好字断君肠。"
  ],
  "title": "代谢好妓荅崔员外"
 },
 {
  "id": 5623,
  "author": "白居易",
  "paragraphs": [
   "弦清拨剌语铮铮，背却残灯就月明。",
   "赖是心无惆怅事，不然争奈子弦声。"
  ],
  "title": "琵琶"
 },
 {
  "id": 5624,
  "author": "白居易",
  "paragraphs": [
   "秋水莲冠春草裙，依稀风调似文君。",
   "烦君玉指分明语，知是琴心佯不闻。"
  ],
  "title": "和殷协律琴思"
 },
 {
  "id": 5625,
  "author": "白居易",
  "paragraphs": [
   "真娘墓头春草碧，心奴鬓上秋霜白。",
   "为问苏台酒席中，使君歌笑与谁同。",
   "就中犹有杨琼在，堪上东山伴谢公。"
  ],
  "title": "寄李苏州兼示杨琼"
 },
 {
  "id": 5626,
  "author": "白居易",
  "paragraphs": [
   "玉轸朱弦瑟瑟徽，吴娃征调奏湘妃。",
   "分明曲里愁云雨，似道萧萧郎不归。"
  ],
  "title": "听弹湘妃怨"
 },
 {
  "id": 5627,
  "author": "白居易",
  "paragraphs": [
   "暖拥红炉火，闲搔白发头。",
   "百年慵里过，万事醉中休。",
   "有室同摩诘，无儿比邓攸。",
   "莫论身在日，身后亦无忧。"
  ],
  "title": "闲坐"
 },
 {
  "id": 5628,
  "author": "白居易",
  "paragraphs": [
   "焰短寒缸尽，声长晓漏迟。",
   "年衰自无睡，不是守三尸。"
  ],
  "title": "不睡"
 },
 {
  "id": 5629,
  "author": "白居易",
  "paragraphs": [
   "自惭拙宦叨清贵，还有痴心怕素餐。",
   "或望君臣相献替，可图妻子免饥寒。",
   "性疏岂合承恩久，命薄元知济事难。",
   "分寸宠光酬未得，不休更拟觅何官。"
  ],
  "title": "初罢中书舍人"
 },
 {
  "id": 5630,
  "author": "白居易",
  "paragraphs": [
   "亲故寻回驾，妻孥未出关。",
   "凤皇池上月，送我过商山。"
  ],
  "title": "宿阳城驿对月"
 },
 {
  "id": 5631,
  "author": "白居易",
  "paragraphs": [
   "忆昨征还日，三人归路同。",
   "此生都是梦，前事旋成空。",
   "杓直泉埋玉，虞平烛过风。",
   "唯残乐天在，头白向江东。"
  ],
  "title": "商山路有感"
 },
 {
  "id": 5632,
  "author": "白居易",
  "paragraphs": [
   "停骖歇路隅，重感一长吁。",
   "扰扰生还死，纷纷荣又枯。",
   "困支青竹杖，闲捋白髭须。",
   "莫叹身衰老，交游半已无。"
  ],
  "title": "重感"
 },
 {
  "id": 5633,
  "author": "白居易",
  "paragraphs": [
   "旅思正茫茫，相逢此道傍。",
   "晓岚林叶暗，秋露草花香。",
   "白发江城守，青衫水部郎。",
   "客亭同宿处，忽似夜归乡。"
  ],
  "title": "逢张十八员外籍"
 },
 {
  "id": 5634,
  "author": "白居易",
  "paragraphs": [
   "往恨今愁应不殊，题诗梁下又踟蹰。",
   "羡君犹梦见兄弟，我到天明睡亦无。"
  ],
  "title": "赴杭州重宿棣华驿见杨八旧诗感题一绝"
 },
 {
  "id": 5635,
  "author": "白居易",
  "paragraphs": [
   "劫风火起烧荒宅，苦海波生荡破船。",
   "力小无因救焚溺，清凉山下且安禅。"
  ],
  "title": "寓言题僧"
 },
 {
  "id": 5636,
  "author": "白居易",
  "paragraphs": [
   "日下风高野路凉，缓驱疲马暗思乡。",
   "渭村秋物应如此，枣赤梨红稻穗黄。"
  ],
  "title": "内乡村路作"
 },
 {
  "id": 5637,
  "author": "白居易",
  "paragraphs": [
   "谪宦心都惯，辞乡去不难。",
   "缘留龟子住，涕泪一阑干。",
   "小子须娇养，邹婆为好看。",
   "银匙封寄汝，忆我即加餐。"
  ],
  "title": "路上寄银匙与阿龟"
 },
 {
  "id": 5638,
  "author": "白居易",
  "paragraphs": [
   "坐酌泠泠水，看煎瑟瑟尘。",
   "无由持一碗，寄与爱茶人。"
  ],
  "title": "山泉煎茶有怀"
 },
 {
  "id": 5639,
  "author": "白居易",
  "paragraphs": [
   "昔是诗狂客，今为酒病夫。",
   "强饮翻怅望，纵醉不欢娱。",
   "鬓发三分白，交亲一半无。",
   "郢城君莫厌，犹校近京都。"
  ],
  "title": "郢州赠别王八使君"
 },
 {
  "id": 5640,
  "author": "白居易",
  "paragraphs": [
   "云雨三年别，风波万里行。",
   "愁来正萧索，况见古人名。"
  ],
  "title": "吉祥寺见钱侍郎题名"
 },
 {
  "id": 5641,
  "author": "白居易",
  "paragraphs": [
   "掌纶知是忝，剖竹信为荣。",
   "才薄官仍重，恩深责尚轻。",
   "昔征从典午，今出自承明。",
   "凤诏休挥翰，渔歌欲濯缨。",
   "还乘小艛艓，却到古湓城。",
   "醉客临江待，禅僧出郭迎。",
   "青山满眼在，白发半头生。",
   "又校三年老，何曾一事成。",
   "重过萧寺宿，再上庾楼行。",
   "云水新秋思，闾阎旧日情。",
   "郡民犹认得，司马咏诗声。"
  ],
  "title": "重到江州感旧游题郡楼十一韵"
 },
 {
  "id": 5642,
  "author": "白居易",
  "paragraphs": [
   "我本江湖上，悠悠任运身。",
   "朝随卖药客，暮伴钓鱼人。",
   "迹为烧丹隐，家缘嗜酒贫。",
   "经过剡谿雪，寻觅武陵春。",
   "岂有疏狂性，堪为侍从臣。",
   "仰头惊凤阙，下口触龙鳞。",
   "剑佩辞天上，风波向海滨。",
   "非贤虚偶圣，无屈感求伸。",
   "昔去曾同日，今来即后尘。",
   "中年俱白发，左宦各朱轮。",
   "长短才虽异，荣枯事略均。",
   "殷勤李员外，不合不相亲。"
  ],
  "title": "赠江州李十使君员外十二韵"
 },
 {
  "id": 5643,
  "author": "白居易",
  "paragraphs": [
   "曾住炉峰下，书堂对药台。",
   "斩新萝径合，依旧竹窗开。",
   "砌水亲开决，池荷手自栽。",
   "五年方暂至，一宿又须回。",
   "纵未长归得，犹胜不到来。",
   "君家白鹿洞，闻道亦生苔。"
  ],
  "title": "题别遗爱草堂兼呈李十使君"
 },
 {
  "id": 5644,
  "author": "白居易",
  "paragraphs": [
   "泉石尚依依，林疏僧亦稀。",
   "何年辞水阁，今夜宿云扉。",
   "谩献长杨赋，虚抛薜荔衣。",
   "不能成一事，赢得白头归。"
  ],
  "title": "重题"
 },
 {
  "id": 5645,
  "author": "白居易",
  "paragraphs": [
   "少睡多愁客，中宵起望乡。",
   "沙明连浦月，帆白满船霜。",
   "近海江弥阔，迎秋夜更长。",
   "烟波三十宿，犹未到钱唐。"
  ],
  "title": "夜泊旅望"
 },
 {
  "id": 5646,
  "author": "白居易",
  "paragraphs": [
   "黄梅县边黄梅雨，白头浪里白头翁。",
   "九江阔处不见岸，五月尽时多恶风。",
   "人间稳路应无限，何事抛身在此中。"
  ],
  "title": "九江北岸遇风雨"
 },
 {
  "id": 5647,
  "author": "白居易",
  "paragraphs": [
   "日高犹掩水窗眠，枕簟清凉八月天。",
   "泊处或依沽酒店，宿时多伴钓鱼船。",
   "退身江海应无用，忧国朝廷自有贤。",
   "且向钱唐湖上去，冷吟闲醉二三年。"
  ],
  "title": "舟中晚起"
 },
 {
  "id": 5648,
  "author": "白居易",
  "paragraphs": [
   "雪鬓年颜老，霜庭景气秋。",
   "病看妻检药，寒遣婢梳头。",
   "身外名何有，人间事且休。",
   "澹然方寸内，唯拟学虚舟。"
  ],
  "title": "秋寒"
 },
 {
  "id": 5649,
  "author": "白居易",
  "paragraphs": [
   "俱来沧海郡，半作白头翁。",
   "谩道风烟接，何曾笑语同。",
   "吏稀秋税毕，客散晚庭空。",
   "霁后当楼月，潮来满座风。",
   "霅溪殊冷僻，茂苑太繁雄。",
   "唯此钱唐郡，闲忙恰得中。"
  ],
  "title": "初到郡斋寄钱湖州李苏州"
 },
 {
  "id": 5650,
  "author": "白居易",
  "paragraphs": [
   "五十江城守，停杯一自思。",
   "头仍未尽白，官亦不全卑。",
   "荣宠寻过分，欢娱已校迟。",
   "肺伤虽怕酒，心健尚夸诗。",
   "夜舞吴娘袖，春歌蛮子词。",
   "犹堪三五岁，相伴醉花时。"
  ],
  "title": "对酒自勉"
 },
 {
  "id": 5651,
  "author": "白居易",
  "paragraphs": [
   "北客劳相访，东楼为一开。",
   "褰帘待月出，把火看潮来。",
   "艳听竹枝曲，香传莲子杯。",
   "寒天殊未晓，归骑却迟回。"
  ],
  "title": "郡楼夜宴留客"
 },
 {
  "id": 5652,
  "author": "白居易",
  "paragraphs": [
   "蹇步垂朱绶，华缨映白须。",
   "何因驻衰老，只有且欢娱。",
   "酒兴还应在，诗情可便无。",
   "登山与临水，犹未要人扶。"
  ],
  "title": "醉题候仙亭"
 },
 {
  "id": 5653,
  "author": "白居易",
  "paragraphs": [
   "松下轩廊竹下房，暖檐晴日满绳床。",
   "净名居士经三卷，荣启先生琴一张。",
   "老去齿衰嫌橘醋，病来肺渴觉茶香。",
   "有时闲酌无人伴，独自腾腾入醉乡。"
  ],
  "title": "东院"
 },
 {
  "id": 5654,
  "author": "白居易",
  "paragraphs": [
   "虚白堂前衙退后，更无一事到中心。",
   "移床就日檐间卧，卧咏闲诗侧枕琴。"
  ],
  "title": "虚白堂"
 },
 {
  "id": 5655,
  "author": "白居易",
  "paragraphs": [
   "世名检束为朝士，心性疏慵是野夫。",
   "高置寒灯如客店，深藏夜火似僧炉。",
   "香浓酒熟能尝否，冷澹诗成肯和无。",
   "若厌雅吟须俗饮，妓筵勉力为君铺。"
  ],
  "title": "闲夜咏怀因招周协律刘薛二秀才"
 },
 {
  "id": 5656,
  "author": "白居易",
  "paragraphs": [
   "极浦收残雨，高城驻落晖。",
   "山明虹半出，松暗鹤双归。",
   "将吏随衙散，文书入务稀。",
   "闲吟倚新竹，筠粉污朱衣。"
  ],
  "title": "晚兴"
 },
 {
  "id": 5657,
  "author": "白居易",
  "paragraphs": [
   "老与病相仍，华簪发不胜。",
   "行多朝散药，睡少夜停灯。",
   "禄食分供鹤，朝衣减施僧。",
   "性多移不得，郡政谩如绳。"
  ],
  "title": "衰病"
 },
 {
  "id": 5658,
  "author": "白居易",
  "paragraphs": [
   "同病病夫怜病鹤，精神不损翅翎伤。",
   "未堪再举摩霄汉，只合相随觅稻粱。",
   "但作悲吟和嘹唳，难将俗貌对昂藏。",
   "唯应一事宜为伴，我发君毛俱似霜。"
  ],
  "title": "病中对病鹤"
 },
 {
  "id": 5659,
  "author": "白居易",
  "paragraphs": [
   "半醉闲行湖岸东，马鞭敲镫辔珑璁。",
   "万株松树青山上，十里沙堤明月中。",
   "楼角渐移当路影，潮头欲过满江风。",
   "归来未放笙歌散，画戟门开蜡烛红。"
  ],
  "title": "夜归"
 },
 {
  "id": 5660,
  "author": "白居易",
  "paragraphs": [
   "海梅半日柳微黄，冻水初融日欲长。",
   "度腊都无苦霜霰，迎春先有好风光。",
   "郡中起晚听衙鼓，城上行慵倚女墙。",
   "公事渐闲身且健，使君殊未厌余杭。"
  ],
  "title": "腊后岁前遇景咏意"
 },
 {
  "id": 5661,
  "author": "白居易",
  "paragraphs": [
   "雪发随梳落，霜毛绕鬓垂。",
   "加添老气味，改变旧容仪。",
   "不肯长如漆，无过总作丝。",
   "最憎明镜里，黑白半头时。"
  ],
  "title": "白发"
 },
 {
  "id": 5662,
  "author": "白居易",
  "paragraphs": [
   "劳将箬下忘忧物，寄与江城爱酒翁。",
   "铛脚三州何处会，瓮头一盏几时同。",
   "倾如竹叶盈樽绿，饮作桃花上面红。",
   "莫怪殷勤醉相忆，曾陪西省与南宫。"
  ],
  "title": "钱湖州以箬下酒李苏州以五酘酒相次寄到无因饮聊咏所怀"
 },
 {
  "id": 5663,
  "author": "白居易",
  "paragraphs": [
   "连天际海白皑皑，好上高楼望一回。",
   "何处更能分道路，此时兼不认池台。",
   "万重云树山头翠，百尺花楼江畔开。",
   "素壁联题分韵句，红炉巡饮暖寒杯。",
   "冰铺湖水银为面，风卷汀沙玉作堆。",
   "绊惹舞人春艳曳，句留醉客夜裴回。",
   "输将虚白堂前鹤，失却樟亭驿后梅。",
   "别有故情偏忆得，曾经穷苦照书来。"
  ],
  "title": "花楼望雪命宴赋诗"
 },
 {
  "id": 5664,
  "author": "白居易",
  "paragraphs": [
   "壮岁忽已去，浮荣何足论。",
   "身为百口长，官是一州尊。",
   "不觉白双鬓，徒言朱两轓。",
   "病难施郡政，老未荅君恩。",
   "岁暮别兄弟，年衰无子孙。",
   "惹愁谙世网，治苦赖空门。",
   "㧛带知腰瘦，看灯觉眼昏。",
   "不缘衣食系，寻合返丘园。"
  ],
  "title": "晚岁"
 },
 {
  "id": 5665,
  "author": "白居易",
  "paragraphs": [
   "晚坐松檐下，宵眠竹阁间。",
   "清虚当服药，幽独抵归山。",
   "巧未能胜拙，忙应不及闲。",
   "无劳别修道，即此是玄关。"
  ],
  "title": "宿竹阁"
 },
 {
  "id": 5666,
  "author": "白居易",
  "paragraphs": [
   "西州彼此意何如，官职蹉跎岁欲除。",
   "浮石潭边停五马，望涛楼上得双鱼。",
   "万言旧手才难敌，五字新题思有余。",
   "贫薄诗家无好物，反投桃李报琼琚。"
  ],
  "title": "岁暮枉衢州张使君书并诗因以长句报之"
 },
 {
  "id": 5667,
  "author": "白居易",
  "paragraphs": [
   "忽惊林下发寒梅，便试花前饮冷杯。",
   "白马走迎诗客去，红筵铺待舞人来。",
   "歌声怨处微微落，酒气熏时旋旋开。",
   "若到岁寒无雨雪，犹应醉得两三回。"
  ],
  "title": "和薛秀才寻梅花同饮见赠"
 },
 {
  "id": 5668,
  "author": "白居易",
  "paragraphs": [
   "隔宿书招客，平明饮暖寒。",
   "曲神寅日合，酒圣卯时欢。",
   "促膝才飞白，酡颜已渥丹。",
   "碧筹攒米碗，红袖拂骰盘。",
   "醉后歌尤异，狂来舞不难。",
   "抛杯语同坐，莫作老人看。"
  ],
  "title": "与诸客空腹饮"
 },
 {
  "id": 5669,
  "author": "白居易",
  "paragraphs": [
   "独酌无多兴，闲吟有所思。",
   "一杯新岁酒，两句故人诗。",
   "杨柳初黄日，髭须半白时。",
   "蹉跎春气味，彼此老心知。"
  ],
  "title": "小岁日对酒吟钱湖州所寄诗"
 },
 {
  "id": 5670,
  "author": "白居易",
  "paragraphs": [
   "孤山寺北贾亭西，水面初平云脚低。",
   "几处早莺争暖树，谁家新燕啄春泥。",
   "乱花渐欲迷人眼，浅草才能没马蹄。",
   "最爱湖东行不足，绿杨阴里白沙堤。"
  ],
  "title": "钱唐湖春行"
 },
 {
  "id": 5671,
  "author": "白居易",
  "paragraphs": [
   "紫粉笔含尖火焰，红胭脂染小莲花。",
   "芳情乡思知多少，恼得山僧悔出家。"
  ],
  "title": "题灵隐寺红辛夷花戏酬光上人"
 },
 {
  "id": 5672,
  "author": "白居易",
  "paragraphs": [
   "火销灰复死，疏弃已经旬。",
   "岂是人情薄，其如天气春。",
   "风寒忽再起，手冷重相亲。",
   "却就红炉坐，心如逢故人。"
  ],
  "title": "重向火"
 },
 {
  "id": 5673,
  "author": "白居易",
  "paragraphs": [
   "谢安山下空携妓，柳恽洲边只赋诗。",
   "争及湖亭今日会，嘲花咏水赠蛾眉。"
  ],
  "title": "候仙亭同诸客醉作"
 },
 {
  "id": 5674,
  "author": "白居易",
  "paragraphs": [
   "城上冬冬鼓，朝衙复晚衙。",
   "为君慵不出，落尽绕城花。"
  ],
  "title": "城上"
 },
 {
  "id": 5675,
  "author": "白居易",
  "paragraphs": [
   "披衣未冠栉，晨起入前林。",
   "宿露残花气，朝光新叶阴。",
   "傍松人迹少，隔竹鸟声深。",
   "闲倚小桥立，倾头时一吟。"
  ],
  "title": "早行林下"
 },
 {
  "id": 5676,
  "author": "白居易",
  "paragraphs": [
   "大见腾腾诗酒客，不忧生计似君稀。",
   "到舍将何作寒食，满船唯载树阴归。"
  ],
  "title": "送李校书趁寒食归义兴山居"
 },
 {
  "id": 5677,
  "author": "白居易",
  "paragraphs": [
   "山榴花似结红巾，容艳新妍占断春。",
   "色相故关行道地，香尘拟触坐禅人。",
   "瞿昙弟子君知否，恐是天魔女化身。"
  ],
  "title": "题孤山寺山石榴花示诸僧众"
 },
 {
  "id": 5678,
  "author": "白居易",
  "paragraphs": [
   "暗诵黄庭经在口，闲携青竹杖随身。",
   "晚花新笋堪为伴，独入林行不要人。"
  ],
  "title": "独行"
 },
 {
  "id": 5679,
  "author": "白居易",
  "paragraphs": [
   "二月五日花如雪，五十二人头似霜。",
   "闻有酒时须笑乐，不关身事莫思量。",
   "羲和趁日沈西海，鬼伯驱人葬北邙。",
   "只有且来花下醉，从人笑道老颠狂。"
  ],
  "title": "二月五日花下作"
 },
 {
  "id": 5680,
  "author": "白居易",
  "paragraphs": [
   "紫房日照胭脂拆，素艳风吹腻粉开。",
   "怪得独饶脂粉态，木兰曾作女郎来。"
  ],
  "title": "戏题木兰花"
 },
 {
  "id": 5681,
  "author": "白居易",
  "paragraphs": [
   "看舞颜如玉，听诗韵似金。",
   "绮罗从许笑，弦管不妨吟。",
   "可惜春风老，无嫌酒盏深。",
   "辞花送寒食，并在此时心。"
  ],
  "title": "清明日观妓舞听客诗"
 },
 {
  "id": 5682,
  "author": "白居易",
  "paragraphs": [
   "柳湖松岛莲花寺，晚动归桡出道场。",
   "卢橘子低山雨重，棕榈叶战水风凉。",
   "烟波澹荡摇空碧，楼殿参差倚夕阳。",
   "到岸请君回首望，蓬莱宫在海中央。"
  ],
  "title": "西湖晚归回望孤山寺赠诸客"
 },
 {
  "id": 5683,
  "author": "白居易",
  "paragraphs": [
   "重重照影看容鬓，不见朱颜见白丝。",
   "失却少年无处觅，泥他湖水欲何为。"
  ],
  "title": "湖中自照"
 },
 {
  "id": 5684,
  "author": "白居易",
  "paragraphs": [
   "两鬓苍然心浩然，松窗深处药炉前。",
   "携将道士通宵语，忘却花时尽日眠。",
   "明镜懒开长在匣，素琴欲弄半无弦。",
   "犹嫌庄子多词句，只读逍遥六七篇。"
  ],
  "title": "赠苏炼师"
 },
 {
  "id": 5685,
  "author": "白居易",
  "paragraphs": [
   "望海楼明照曙霞，护江堤白蹋晴沙。",
   "涛声夜入伍员庙，柳色春藏苏小家。",
   "红袖织绫夸柿蒂，青旗沽酒趁梨花。",
   "谁开湖寺西南路，草绿裙腰一道斜。"
  ],
  "title": "杭州春望"
 },
 {
  "id": 5686,
  "author": "白居易",
  "paragraphs": [
   "鞍马夜纷纷，香街起暗尘。",
   "回鞭招饮妓，分火送归人。",
   "风月应堪惜，杯觞莫厌频。",
   "明朝三月尽，忍不送残春。"
  ],
  "title": "饮散夜归赠诸客"
 },
 {
  "id": 5687,
  "author": "白居易",
  "paragraphs": [
   "尽日湖亭卧，心闲事亦稀。",
   "起因残醉醒，坐待晚凉归。",
   "松雨飘藤帽，江风透葛衣。",
   "柳堤行不厌，沙软絮霏霏。"
  ],
  "title": "湖亭晚归"
 },
 {
  "id": 5688,
  "author": "白居易",
  "paragraphs": [
   "不厌东南望，江楼对海门。",
   "风涛生有信，天水合无痕。",
   "鹢带云帆动，鸥和雪浪翻。",
   "鱼盐聚为市，烟火起成村。",
   "日脚金波碎，峰头钿点繁。",
   "送秋千里雁，报暝一声猿。",
   "已豁烦襟闷，仍开病眼昏。",
   "郡中登眺处，无胜此东轩。"
  ],
  "title": "东楼南望八韵"
 },
 {
  "id": 5689,
  "author": "白居易",
  "paragraphs": [
   "泗水亭边一分散，浙江楼上重游陪。",
   "挥鞭二十年前别，命驾三千里外来。",
   "醉袖放狂相向舞，愁眉和笑一时开。",
   "留君夜住非无分，且尽青娥红烛台。"
  ],
  "title": "醉中酬殷协律"
 },
 {
  "id": 5690,
  "author": "白居易",
  "paragraphs": [
   "拂波云色重，洒叶雨声繁。",
   "水鹭双飞起，风荷一向翻。",
   "空蒙连北岸，萧飒入东轩。",
   "或拟湖中宿，留船在寺门。"
  ],
  "title": "孤山寺遇雨"
 },
 {
  "id": 5691,
  "author": "白居易",
  "paragraphs": [
   "南馆西轩两树樱，春条长足夏阴成。",
   "素华朱实今虽尽，碧叶风来别有情。"
  ],
  "title": "樟亭双樱树"
 },
 {
  "id": 5692,
  "author": "白居易",
  "paragraphs": [
   "郭外迎人月，湖边醒酒风。",
   "谁留使君饮，红烛在舟中。"
  ],
  "title": "湖上夜饮"
 },
 {
  "id": 5693,
  "author": "白居易",
  "paragraphs": [
   "老逼教垂白，官科遣著绯。",
   "形骸虽有累，方寸却无机。",
   "遇酒多先醉，逢山爱晚归。",
   "沙鸥不知我，犹被隼旟飞。"
  ],
  "title": "赠沙鸥"
 },
 {
  "id": 5694,
  "author": "白居易",
  "paragraphs": [
   "余杭形胜四方无，州傍青山县枕湖。",
   "绕郭荷花三十里，拂城松树一千株。",
   "梦儿亭古传名谢，教妓楼新道姓苏。",
   "独有使君年太老，风光不称白髭须。"
  ],
  "title": "余杭形胜"
 },
 {
  "id": 5695,
  "author": "白居易",
  "paragraphs": [
   "海天东望夕茫茫，山势川形阔复长。",
   "灯火万家城四畔，星河一道水中央。",
   "风吹古木晴天雨，月照平沙夏夜霜。",
   "能就江楼销暑否，比君茅舍较清凉。"
  ],
  "title": "江楼夕望招客"
 },
 {
  "id": 5696,
  "author": "白居易",
  "paragraphs": [
   "一叶落梧桐，年光半又空。",
   "秋多上阶日，凉足入怀风。",
   "病瘦形如鹤，愁焦鬓似蓬。",
   "损心诗思里，伐性酒狂中。",
   "华盖何曾惜，金丹不致功。",
   "犹须自惭愧，得作白头翁。"
  ],
  "title": "新秋病起"
 },
 {
  "id": 5697,
  "author": "白居易",
  "paragraphs": [
   "晚凉思饮两三杯，召得江头酒客来。",
   "莫怕秋无伴醉物，水莲花尽木莲开。"
  ],
  "title": "木芙蓉花下招客饮"
 },
 {
  "id": 5698,
  "author": "白居易",
  "paragraphs": [
   "白头新洗镜新磨，老逼身来不奈何。",
   "耳里频闻故人死，眼前唯觉少年多。",
   "塞鸿遇暖犹回翅，江水因潮亦反波。",
   "独有衰颜留不得，醉来无计但悲歌。"
  ],
  "title": "悲歌"
 },
 {
  "id": 5699,
  "author": "白居易",
  "paragraphs": [
   "澹烟疏雨间斜阳，江色鲜明海气凉。",
   "蜃散云收破楼阁，虹残水照断桥梁。",
   "风翻白浪花千片，雁点青天字一行。",
   "好著丹青图画取，题诗寄与水曹郎。"
  ],
  "title": "江楼晚眺景物鲜奇吟玩成篇寄水部张员外"
 },
 {
  "id": 5700,
  "author": "白居易",
  "paragraphs": [
   "满眼虽多客，开眉复向谁。",
   "少年非我伴，秋夜与君期。",
   "落魄俱耽酒，殷勤共爱诗。",
   "相怜别有意，彼此老无儿。"
  ],
  "title": "夜招周协律兼荅所赠"
 },
 {
  "id": 5701,
  "author": "白居易",
  "paragraphs": [
   "秋爱冷吟春爱醉，诗家眷属酒家仙。",
   "若教早被浮名系，可得闲游三十年。"
  ],
  "title": "重酬周判官"
 },
 {
  "id": 5702,
  "author": "白居易",
  "paragraphs": [
   "黄昏饮散归来卧，夜半人扶强起行。",
   "枕上酒容和睡醒，楼前海月伴潮生。",
   "将归梁燕还重宿，欲灭窗灯却复明。",
   "直至晓来犹妄想，耳中如有管弦声。"
  ],
  "title": "饮后夜醒"
 },
 {
  "id": 5703,
  "author": "白居易",
  "paragraphs": [
   "乱蓬为鬓布为巾，晓蹋寒山自负薪。",
   "一种钱唐江畔女，著红骑马是何人。"
  ],
  "title": "代卖薪女赠诸妓"
 },
 {
  "id": 5704,
  "author": "白居易",
  "paragraphs": [
   "箕颍人穷独，蓬壶路阻难。",
   "何如兼吏隐，复得事跻攀。",
   "岩树罗阶下，江云贮栋间。",
   "似移天目石，疑入武丘山。",
   "清景徒堪赏，皇恩肯放闲。",
   "遥知兴未足，即被诏征还。"
  ],
  "title": "奉和李大夫题新诗二首各六韵 因严亭"
 },
 {
  "id": 5705,
  "author": "白居易",
  "paragraphs": [
   "翠𪩘公门对，朱轩野径连。",
   "只开新户牖，不改旧风烟。",
   "虚室闲生白，高情澹入玄。",
   "酒容同座劝，诗借属城传。",
   "自笑沧江畔，遥思绛帐前。",
   "亭台随处有，争敢比忘筌。"
  ],
  "title": "奉和李大夫题新诗二首各六韵 忘筌亭"
 },
 {
  "id": 5706,
  "author": "白居易",
  "paragraphs": [
   "云水埋藏恩德洞，簪裾束缚使君身。",
   "暂来不宿归州去，应被山呼作俗人。"
  ],
  "title": "予以长庆二年冬十月到杭州明年秋九月始与范阳卢贾汝南周元范兰陵萧悦清河崔求东莱刘方舆同游恩德寺之泉洞竹石籍甚久矣及兹目击果惬心期因自嗟云到郡周岁方来入寺半日复去俯视朱绶仰睇白云有愧于心遂留绝句"
 },
 {
  "id": 5707,
  "author": "白居易",
  "paragraphs": [
   "十月江南天气好，可怜冬景似春华。",
   "霜经未杀萋萋草，日暖初干漠漠沙。",
   "老柘叶黄如嫩树，寒樱枝白是狂花。",
   "此时却羡闲人醉，五马无由入酒家。"
  ],
  "title": "早冬"
 },
 {
  "id": 5708,
  "author": "白居易",
  "paragraphs": [
   "共知欲老流年急，且喜新正假日频。",
   "闻健此时相劝醉，偷闲何处共寻春？",
   "脚随周叟行犹疾，头比萧翁白未匀。",
   "岁酒先拈辞不得，被君推作少年人。"
  ],
  "title": "岁假内命酒赠周判官萧协律"
 },
 {
  "id": 5709,
  "author": "白居易",
  "paragraphs": [
   "马上同携今日杯，湖边共觅去春梅。",
   "年年只是人空老，处处何曾花不开。",
   "诗思又牵吟咏发，酒酣闲唤管弦来。",
   "樽前百事皆依旧，点检惟无薛秀才。"
  ],
  "title": "与诸客携酒寻去年梅花有感"
 },
 {
  "id": 5710,
  "author": "白居易",
  "paragraphs": [
   "富阳山底樟亭畔，立马停舟飞酒盂。",
   "曾共中丞情缱绻，暂留协律语踟蹰。",
   "紫微星北承恩去，青草湖南称意无。",
   "不羡君官羡君幕，幕中收得阮元瑜。"
  ],
  "title": "醉送李协律赴湖南辟命因寄沈八中丞"
 },
 {
  "id": 5711,
  "author": "白居易",
  "paragraphs": [
   "五夏登坛内殿师，水为心地玉为仪。",
   "正传金粟如来偈，何用钱唐太守诗。",
   "苦海出来应有路，灵山别后可无期。",
   "他生莫忘今朝会，虚白亭中法乐时。"
  ],
  "title": "内道场永讙上人就郡见访善说维摩经临别请诗因以此赠"
 },
 {
  "id": 5712,
  "author": "白居易",
  "paragraphs": [
   "遥羡青云里，祥鸾正引雏。",
   "自怜沧海伴，老蚌不生珠。"
  ],
  "title": "见李苏州示男阿武诗自感成咏"
 },
 {
  "id": 5713,
  "author": "白居易",
  "paragraphs": [
   "岁熟人心乐，朝游复夜游。",
   "春风来海上，明月在江头。",
   "灯火家家市，笙歌处处楼。",
   "无妨思帝里，不合厌杭州。"
  ],
  "title": "正月十五日夜月"
 },
 {
  "id": 5714,
  "author": "白居易",
  "paragraphs": [
   "皮枯缘受风霜久，条短为应攀折频。",
   "但见半衰当此路，不知初种是何人。",
   "雪花零碎逐年减，烟叶稀疏随分新。",
   "莫道老株芳意少，逢春犹胜不逢春。"
  ],
  "title": "题州北路傍老柳树"
 },
 {
  "id": 5715,
  "author": "白居易",
  "paragraphs": [
   "头陀独宿寺西峰，百尺禅庵半夜钟。",
   "烟月苍苍风瑟瑟，更无杂树对山松。"
  ],
  "title": "题清头陀"
 },
 {
  "id": 5716,
  "author": "白居易",
  "paragraphs": [
   "形羸自觉朝飡减，睡少偏知夜漏长。",
   "实事渐消虚事在，银鱼金带绕腰光。"
  ],
  "title": "自叹二首 一"
 },
 {
  "id": 5717,
  "author": "白居易",
  "paragraphs": [
   "二毛晓落梳头懒，两眼春昏点药频。",
   "唯有闲行犹得在，心情未到不如人。"
  ],
  "title": "自叹二首 二"
 },
 {
  "id": 5718,
  "author": "白居易",
  "paragraphs": [
   "笙歌杯酒正欢娱，忽忆仙郎望帝都。",
   "借问连宵直南省，何如尽日醉西湖。",
   "蛾眉别久心知否，鸡舌含多口厌无。",
   "还有些些惆怅事，春来山路见蘼芜。"
  ],
  "title": "湖上醉中代诸妓寄严郎中"
 },
 {
  "id": 5719,
  "author": "白居易",
  "paragraphs": [
   "闷发每吟诗引兴，兴来兼酌酒开颜。",
   "欲逢假日先招客，正对衙时亦望山。",
   "句检簿书多卤莽，堤防官吏少机关。",
   "谁能头白劳心力，人道无才也是闲。"
  ],
  "title": "自咏"
 },
 {
  "id": 5720,
  "author": "白居易",
  "paragraphs": [
   "草浅马翩翩，新晴薄暮天。",
   "柳条春拂面，衫袖醉垂鞭。",
   "立语花堤上，行吟水寺前。",
   "等闲消一日，不觉过三年。"
  ],
  "title": "晚兴"
 },
 {
  "id": 5721,
  "author": "白居易",
  "paragraphs": [
   "晨光出照屋梁明，初打开门鼓一声。",
   "犬上阶眠知地湿，鸟临窗语报天晴。",
   "半销宿酒头仍重，新脱冬衣体乍轻。",
   "睡觉心空思想尽，近来乡梦不多成。"
  ],
  "title": "早兴"
 },
 {
  "id": 5722,
  "author": "白居易",
  "paragraphs": [
   "小书楼下千竿竹，深火炉前一盏灯。",
   "此处与谁相伴宿，烧丹道士坐禅僧。"
  ],
  "title": "竹楼宿"
 },
 {
  "id": 5723,
  "author": "白居易",
  "paragraphs": [
   "欲送残春招酒伴，客中谁最有风情。",
   "两瓶箬下新开得，一曲霓裳初教成。",
   "排比管弦行翠袖，指麾船舫点红旌。",
   "慢牵好向湖心去，恰似菱花镜上行。"
  ],
  "title": "湖上招客送春泛舟"
 },
 {
  "id": 5724,
  "author": "白居易",
  "paragraphs": [
   "莫言鲁国书生懦，莫把杭州刺史欺。",
   "醉客请君开眼望，绿杨风下有红旗。"
  ],
  "title": "戏醉客"
 },
 {
  "id": 5725,
  "author": "白居易",
  "paragraphs": [
   "何年植向仙坛上，早晚移栽到梵家。",
   "虽在人间人不识，与君名作紫阳花。"
  ],
  "title": "紫阳花"
 },
 {
  "id": 5726,
  "author": "白居易",
  "paragraphs": [
   "公门日两衙，公假月三旬。",
   "衙用决簿领，旬以会亲宾。",
   "公多及私少，劳逸常不均。",
   "况为剧郡长，安得闲宴频。",
   "下车已二月，开筵始今晨。",
   "初黔军厨突，一拂郡蹋尘。",
   "既备献酬礼，亦具水陆珍。",
   "萍醅箬溪醑，水鲙松江鳞。",
   "侑食乐悬动，佐懽妓席陈。",
   "风流吴中客，佳丽江南人。",
   "歌节点随袂，舞香遗在茵。",
   "清奏凝未阕，酡颜气已春。",
   "众宾勿遽起，群寮且逡巡。",
   "无轻一日醉，用犒九日勤。",
   "微彼九日勤，何以治吾民。",
   "微此一日醉，何以乐吾身。"
  ],
  "title": "郡斋旬假始命宴呈座客示郡寮"
 },
 {
  "id": 5727,
  "author": "白居易",
  "paragraphs": [
   "朝亦视簿书，暮亦视簿书。",
   "簿书视未竟，蟋蟀鸣座隅。",
   "始觉芳岁晚，复嗟尘务拘。",
   "西园景多暇，可以少踌躇。",
   "池鸟澹容与，桥柳高扶疏。",
   "烟蔓袅青薜，水花披白蕖。",
   "何人造兹亭，华敞绰有余。",
   "四檐轩鸟翅，复屋罗蜘蛛。",
   "直廊抵曲房，𥦖窱深且虚。",
   "修竹夹左右，清风来徐徐。",
   "此宜宴佳宾，鼓瑟吹笙竽。",
   "荒淫即不可，废旷将何如。",
   "幸有酒与乐，及时欢且娱。",
   "忽其解郡印，他人来此居。"
  ],
  "title": "题西亭"
 },
 {
  "id": 5728,
  "author": "白居易",
  "paragraphs": [
   "闲园多芳草，春夏香靡靡。",
   "深树足佳禽，旦暮鸣不已。",
   "院门闭松竹，庭径穿兰芷。",
   "爱彼池上桥，独来聊徙倚。",
   "鱼依藻长乐，鸥见人暂起。",
   "有时舟随风，尽日莲照水。",
   "谁知郡府内，景物闲如此。",
   "始悟諠静缘，何尝系远迩。"
  ],
  "title": "郡中西园"
 },
 {
  "id": 5729,
  "author": "白居易",
  "paragraphs": [
   "树绿晚阴合，池凉朝气清。",
   "莲开有佳色，鹤唳无凡声。",
   "唯此闲寂境，惬我幽独情。",
   "病假十五日，十日卧兹亭。",
   "明朝吏呼起，还复视黎甿。"
  ],
  "title": "北亭卧"
 },
 {
  "id": 5730,
  "author": "白居易",
  "paragraphs": [
   "烦暑郁未退，凉飙潜已起。",
   "寒温与盛衰，遰相为表里。",
   "萧萧秋林下，一叶忽先委。",
   "勿言微摇落，摇落从此始。"
  ],
  "title": "一叶落"
 },
 {
  "id": 5731,
  "author": "白居易",
  "paragraphs": [
   "頳锦支绿绮，韵同相感深。",
   "千年古涧石，八月秋堂琴。",
   "引出山水思，助成金玉音。",
   "人间无可比，比我与君心。"
  ],
  "title": "崔湖州赠红石琴荐焕如锦文无以荅之以诗酬谢"
 },
 {
  "id": 5732,
  "author": "白居易",
  "paragraphs": [
   "前年九日余杭郡，呼宾命宴虚白堂。",
   "去年九日到东洛，今年九日来吴乡。",
   "两边蓬鬓一时白，三处菊花同色黄。",
   "一日日知添老病，一年年觉惜重阳。",
   "江南九月未摇落，柳青蒲绿稻穟香。",
   "姑苏台榭倚苍霭，太湖山水含清光。",
   "可怜假日好天色，公门吏静风景凉。",
   "榜舟鞭马取宾客，扫楼拂席排壶觞。",
   "胡琴铮𫓩指拨刺，吴娃美丽眉眼长。",
   "笙歌一曲思凝绝，金钿再拜光低昂。",
   "日脚欲落备灯烛，风头渐高加酒浆。",
   "觥盏艳翻菡萏叶，舞鬟摆落茱萸房。",
   "半酣凭槛起四顾，七堰八门六十坊。",
   "远近高低寺间出，东西南北桥相望。",
   "水道脉分櫂鳞次，里闾碁布城册方。",
   "人烟树色无隙罅，十里一片青茫茫。",
   "自问有何才与政，高厅大馆居中央。",
   "铜鱼今乃泽国节，刺史是古吴都王。",
   "郊无戎马郡无事，门有棨戟腰有章。",
   "盛时傥来合惭愧，壮岁忽去还感伤。",
   "从事醒归应不可，使君醉倒亦何妨。",
   "请君停杯听我语，此语真实非虚狂。",
   "五旬已过不为夭，七十为期盖是常。",
   "须知菊酒登高会，从此多无二十场。"
  ],
  "title": "九日宴集醉题郡楼兼呈周殷二判官"
 },
 {
  "id": 5733,
  "author": "白居易",
  "paragraphs": [
   "我为江司马，君为荆判司。",
   "俱当愁悴日，始识虚舟师。",
   "师年三十余，白皙好容仪。",
   "专心在铅汞，余力工琴碁。",
   "静弹弦数声，闲饮酒一卮。",
   "因指尘土下，蜉蝣良可悲。",
   "不闻姑射上，千岁冰雪肌。",
   "不见辽城外，古今冢累累。",
   "嗟我天地间，有术人莫知。",
   "得可逃死籍，不唯走三尸。",
   "授我参同契，其辞妙且微。",
   "六一閟扃𫔎，子午守雄雌。",
   "我读随日悟，心中了无疑。",
   "黄芽与紫车，谓其坐致之。",
   "自负因自叹，人生号男儿。",
   "若不佩金印，即合翳玉芝。",
   "高谢人间世，深结山中期。",
   "泥坛方合矩，铸鼎圆中䂓。",
   "𬬻橐一以动，瑞气红辉辉。",
   "斋心独叹拜，中夜偷一窥。",
   "二物正䜣合，厥状何怪奇。",
   "绸缪夫妇体，狎猎鱼龙姿。",
   "简寂馆钟后，紫霄峰晓时。",
   "心尘未净洁，火候遂参差。",
   "万寿觊刀圭，千功失毫厘。",
   "先生弹指起，姹女随烟飞。",
   "始知缘会间，阴隲不可移。",
   "药灶今夕罢，诏书明日追。",
   "追我复追君，次第承恩私。",
   "官虽小大殊，同立白玉墀。",
   "我直紫微闼，手进赏罚词。",
   "君侍玉皇座，口含生杀机。",
   "直躬易媒孽，浮俗多瑕疵。",
   "转徙今安在，越峤吴江湄。",
   "一提支郡印，一建连帅旗。",
   "何言四百里，不见如天涯。",
   "秋风旦夕来，白日西南驰。",
   "雪霜各满鬓，朱紫徒为衣。",
   "师从庐山洞，访旧来于斯。",
   "寻君又觅我，风驭纷逶迤。",
   "帔裾曳黄绢，须发垂青丝。",
   "逢人但敛手，问道亦颔颐。",
   "孤云难久留，十日告将归。",
   "款曲话平昔，殷勤勉衰羸。",
   "后会杳何许，前心日磷缁。",
   "俗家无异物，何以充别资。",
   "素笺一百句，题附元家诗。",
   "朱顶鹤一只，与师云间骑。",
   "云间鹤背上，故情若相思。",
   "时时摘一句，唱作步虚辞。"
  ],
  "title": "同微之赠别郭虚舟炼师五十韵"
 },
 {
  "id": 5734,
  "author": "白居易",
  "paragraphs": [
   "剪削干芦插寒竹，九孔漏声五音足。",
   "近来吹者谁得名，关璀老死李衮生。",
   "衮今又老谁其嗣，薛氏乐童年十二。",
   "指点之下师授声，含嚼之间天与气。",
   "润州城高霜月明，吟霜思月欲发声。",
   "山头江底何悄悄，猿声不喘鱼龙听。",
   "翕然声作疑管裂，诎然声尽疑刀截。",
   "有时婉软无筋骨，有时顿挫生棱节。",
   "急声圆转促不断，轹轹辚辚似珠贯。",
   "缓声展引长有条，有条直直如笔描。",
   "下声乍坠石沉重，高声忽举云飘萧。",
   "明旦公堂陈宴席，主人命乐娱宾客。",
   "碎丝细竹徒纷纷，宫调一声雄出群。",
   "众音𫌨缕不落道，有如部伍随将军。",
   "嗟尔阳陶方稚齿，下手发声已如此。",
   "若教头白吹不休，但恐声名压关李。"
  ],
  "title": "小童薛阳陶吹觱栗歌"
 },
 {
  "id": 5735,
  "author": "白居易",
  "paragraphs": [
   "莫买宝剪刀，虚费千金直。",
   "我有心中愁，知君剪不得。",
   "莫磨解结锥，徒劳人气力。",
   "我有肠中结，知君解不得。",
   "莫染红丝线，徒夸好颜色。",
   "我有双泪珠，知君穿不得。",
   "莫近红炉火，炎气徒相逼。",
   "我有两鬓霜，知君销不得。",
   "刀不能剪心愁，锥不能解肠结。",
   "线不能穿泪珠，火不能销鬓雪。",
   "不如饮此神圣杯，万念千忧一时歇。"
  ],
  "title": "啄木曲"
 },
 {
  "id": 5736,
  "author": "白居易",
  "paragraphs": [
   "娃宫屧廊寻已倾，砚池香径又欲平。",
   "二三月时何草绿，几百年来空月明。",
   "使君虽老颇多思，携觞领妓处处行。",
   "今愁古恨入丝竹，一曲凉州无限情。",
   "直自当时到今日，中间歌吹更无声。"
  ],
  "title": "题灵岩寺"
 },
 {
  "id": 5737,
  "author": "白居易",
  "paragraphs": [
   "苍然两片石，厥状怪且丑。",
   "俗用无所堪，时人嫌不取。",
   "结从胚浑始，得自洞庭口。",
   "万古遗水滨，一朝入吾手。",
   "担舁来郡内，洗刷去泥垢。",
   "孔黑烟痕深，罅青苔色厚。",
   "老蛟蟠作足，古剑插为首。",
   "忽疑天上落，不似人间有。",
   "一可支吾琴，一可贮吾酒。",
   "峭绝高数尺，坳泓容一斗。",
   "五弦倚其左，一杯置其右。",
   "洼樽酌未空，玉山颓已久。",
   "人皆有所好，物各求其偶。",
   "渐恐少年场，不容垂白叟。",
   "回头问双石，能伴老夫否。",
   "石虽不能言，许我为三友。"
  ],
  "title": "双石"
 },
 {
  "id": 5738,
  "author": "白居易",
  "paragraphs": [
   "温温土炉火，耿耿纱笼烛。",
   "独抱一张琴，夜入东斋宿。",
   "窗声度残漏，帘影浮初旭。",
   "头痒晓梳多，眼昏春睡足。",
   "负暄檐宇下，散步池塘曲。",
   "南雁去未回，东风来何速。",
   "雪依瓦沟白，草绕墙根绿。",
   "何言万户州，太守常幽独。"
  ],
  "title": "宿东亭晓兴"
 },
 {
  "id": 5739,
  "author": "白居易",
  "paragraphs": [
   "日渐长，春尚早。",
   "墙头半露红萼枝，池岸新铺绿芽草。",
   "蹋草攀枝仰头叹，何人知此春怀抱。",
   "年颜盛壮名未成，官职欲高身已老。",
   "万茎白发真堪恨，一片绯衫何足道。",
   "赖得君来劝一杯，愁开闷破心头好。"
  ],
  "title": "日渐长赠周殷二判官"
 },
 {
  "id": 5740,
  "author": "白居易",
  "paragraphs": [
   "前岁花前五十二，今年花前五十五。",
   "岁课年功头发知，从霜成雪君看取。",
   "几人得老莫自嫌，樊李吴韦尽成土。",
   "南州桃李北州梅，且喜年年作花主。",
   "花前置酒谁相劝，容坐唱歌满起舞。",
   "欲散重拈花细看，争知明日无风雨。"
  ],
  "title": "花前叹"
 },
 {
  "id": 5741,
  "author": "白居易",
  "paragraphs": [
   "朝亦随群动，暮亦随群动。",
   "荣华瞬息间，求得将何用。",
   "形骸与冠盖，假合相戏弄。",
   "但异睡著人，不知梦是梦。"
  ],
  "title": "自咏五首 一"
 },
 {
  "id": 5742,
  "author": "白居易",
  "paragraphs": [
   "一家五十口，一郡十万户。",
   "出为差科头，入为衣食主。",
   "水旱合心忧，饥寒须手抚。",
   "何异食蓼虫，不知苦是苦。"
  ],
  "title": "自咏五首 二"
 },
 {
  "id": 5743,
  "author": "白居易",
  "paragraphs": [
   "公私颇多事，衰惫殊少欢。",
   "迎送宾客懒，鞭笞黎庶难。",
   "老耳倦声乐，病口厌杯盘。",
   "既无可恋者，何以不休官。"
  ],
  "title": "自咏五首 三"
 },
 {
  "id": 5744,
  "author": "白居易",
  "paragraphs": [
   "一日复一日，自问何留滞。",
   "为贫逐日俸，拟作归田计。",
   "亦须随丰约，可得无限剂。",
   "若待足始休，休官在何岁。"
  ],
  "title": "自咏五首 四"
 },
 {
  "id": 5745,
  "author": "白居易",
  "paragraphs": [
   "官舍非我庐，官园非我树。",
   "洛中有小宅，渭上有别墅。",
   "既无婚嫁累，幸有归休处。",
   "归去诚已迟，犹胜不归去。"
  ],
  "title": "自咏五首 五"
 },
 {
  "id": 5746,
  "author": "白居易",
  "paragraphs": [
   "义重莫若妻，生离不如死。",
   "誓将死同穴，其奈生无子。",
   "商陵追礼教，妇出不能止。",
   "舅姑明旦辞，夫妻中夜起。",
   "起闻双鹤别，若与人相似。",
   "听其悲唳声，亦如不得已。",
   "青田八九月，辽城一万里。",
   "裴回去住云，呜咽东西水。",
   "写之在琴曲，听者酸心髓。",
   "况当秋月弹，先入忧人耳。",
   "怨抑掩朱弦，沈吟停玉指。",
   "一闻无儿叹，相念两如此。",
   "无儿虽薄命，有妻偕老矣。",
   "幸免生别离，犹胜商陵氏。"
  ],
  "title": "和微之听妻弹别鹤操因为解释其义依韵加四句"
 },
 {
  "id": 5747,
  "author": "白居易",
  "paragraphs": [
   "黄壤讵知我，白头徒忆君。",
   "唯将老年泪，一洒故人文。"
  ],
  "title": "题故元少尹集后二首 一"
 },
 {
  "id": 5748,
  "author": "白居易",
  "paragraphs": [
   "遗文三十轴，轴轴金玉声。",
   "龙门原上土，埋骨不埋名。"
  ],
  "title": "题故元少尹集后二首 二"
 },
 {
  "id": 5749,
  "author": "白居易",
  "paragraphs": [
   "四月一日天，花稀叶阴薄。",
   "泥新燕影忙，蜜熟蜂声乐。",
   "麦风低冉冉，稻水平漠漠。",
   "芳节或蹉跎，游心稍牢落。",
   "春华信为美，夏景亦未恶。",
   "飐浪嫩青荷，重栏晚红药。",
   "吴宫好风月，越郡多楼阁。",
   "两地诚可怜，其奈久离索。"
  ],
  "title": "和微之四月一日作"
 },
 {
  "id": 5750,
  "author": "白居易",
  "paragraphs": [
   "吴中好风景，八月如三月。",
   "水荇叶仍香，木莲花未歇。",
   "海天微雨散，江郭纤埃灭。",
   "暑退衣服干，潮生船舫活。",
   "两衙渐多暇，亭午初无热。",
   "骑吏语使君，正是游时节。"
  ],
  "title": "吴中好风景二首 一"
 },
 {
  "id": 5751,
  "author": "白居易",
  "paragraphs": [
   "吴中好风景，风景无朝暮。",
   "晓色万家烟，秋声八月树。",
   "舟移管弦动，桥拥旌旗驻。",
   "改号齐云楼，重开武丘路。",
   "况当丰岁熟，好是欢游处。",
   "州民劝使君，且莫抛官去。"
  ],
  "title": "吴中好风景二首 二"
 },
 {
  "id": 5752,
  "author": "白居易",
  "paragraphs": [
   "吏满六百石，昔贤辄去之。",
   "秩登二千石，今我方罢归。",
   "我秩讶已多，我归惭已迟。",
   "犹胜尘土下，终老无休期。",
   "卧乞百日告，起吟五篇诗。",
   "朝与府吏别，暮与州民辞。",
   "去年到郡时，麦穗黄离离。",
   "今年去郡日，稻花白霏霏。",
   "为郡已周岁，半岁罹旱饥。",
   "襦袴无一片，甘棠无一枝。",
   "何乃老与幼，泣别尽沾衣。",
   "下惭苏人泪，上愧刘君辞。"
  ],
  "title": "荅刘禹锡白太守行"
 },
 {
  "id": 5753,
  "author": "白居易",
  "paragraphs": [
   "浩浩姑苏民，郁郁长洲城。",
   "来惭荷宠命，去愧无能名。",
   "青紫行将吏，班白列黎甿。",
   "一时临水拜，十里随舟行。",
   "饯筵犹未收，征櫂不可停。",
   "稍隔烟树色，尚闻丝竹声。",
   "怅望武丘路，沈吟浒水亭。",
   "还乡信有兴，去郡能无情。"
  ],
  "title": "别苏州"
 },
 {
  "id": 5754,
  "author": "白居易",
  "paragraphs": [
   "佛法赞醍醐，仙方夸沆瀣。",
   "未如卯时酒，神速功力倍。",
   "一杯置掌上，三咽入腹内。",
   "煦若春贯肠，暄如日炙背。",
   "岂独肢体畅，仍加志气大。",
   "当时遗形骸，竟日忘冠带。",
   "似游华胥国，疑反混元代。",
   "一性既完全，万机皆破碎。",
   "半醒思往来，往来吁可怪。",
   "宠辱忧喜间，惶惶二十载。",
   "前年辞紫闼，今岁抛皂盖。",
   "去矣鱼返泉，超然蝉离蜕。",
   "是非莫分别，行止无疑碍。",
   "浩气贮胸中，青云委身外。",
   "扪心私自语，自语谁能会。",
   "五十年来心，未如今日泰。",
   "况兹杯中物，行坐长相对。"
  ],
  "title": "卯时酒"
 },
 {
  "id": 5755,
  "author": "白居易",
  "paragraphs": [
   "前月发京口，今辰次淮涯。",
   "二旬四百里，自问行何迟。",
   "还乡无他计，罢郡有余资。",
   "进不慕富贵，退未忧寒饥。",
   "以此易过日，腾腾何所为。",
   "逢山辄倚櫂，遇寺多题诗。",
   "酒醒夜深后，睡足日高时。",
   "眼底一无事，心中百不知。",
   "想到京国日，懒放亦如斯。",
   "何必冒风水，促促赴程归。"
  ],
  "title": "自问行何迟"
 },
 {
  "id": 5756,
  "author": "白居易",
  "paragraphs": [
   "共作千里伴，俱为一郡回。",
   "岁阴中路尽，乡思先春来。",
   "山雪晚犹在，淮冰晴欲开。",
   "归欤吟可作，休恋主人杯。"
  ],
  "title": "除日荅梦得同发楚州"
 },
 {
  "id": 5757,
  "author": "白居易",
  "paragraphs": [
   "古人唱歌兼唱情，今人唱歌唯唱声。",
   "欲说向君君不会，试将此语问杨琼。"
  ],
  "title": "问杨琼"
 },
 {
  "id": 5758,
  "author": "白居易",
  "paragraphs": [
   "鬓发已斑白，衣绶方朱紫。",
   "穷贱当壮年，富荣临暮齿。",
   "车舆红尘合，第宅青烟起。",
   "彼来此须去，品物之常理。",
   "第宅非吾庐，逆旅暂留止。",
   "子孙非我有，委蜕而已矣。",
   "有如蚕造茧，又似花生子。",
   "子结花暗凋，茧成蚕老死。",
   "悲哉可奈何，举世皆如此。"
  ],
  "title": "有感三首 一"
 },
 {
  "id": 5759,
  "author": "白居易",
  "paragraphs": [
   "莫养瘦马驹，莫教小妓女。",
   "后事在目前，不信君看取。",
   "马肥快行走，妓长能歌舞。",
   "三年五岁间，已闻换一主。",
   "借问新旧主，谁乐谁辛苦。",
   "请君大带上，把笔书此语。"
  ],
  "title": "有感三首 二"
 },
 {
  "id": 5760,
  "author": "白居易",
  "paragraphs": [
   "往事勿追思，追思多悲怆。",
   "来事勿相迎，相迎已惆怅。",
   "不如兀然坐，不如塌然卧。",
   "食来即开口，睡来即合眼。",
   "二事最关身，安寝加餐饭。",
   "忘怀任行止，委命随修短。",
   "更若有兴来，狂歌酒一盏。"
  ],
  "title": "有感三首 三"
 },
 {
  "id": 5761,
  "author": "白居易",
  "paragraphs": [
   "生长在荥阳，少小辞乡曲。",
   "迢迢四十载，复向荥阳宿。",
   "去时十一二，今年五十六。",
   "追思儿戏时，宛然犹在目。",
   "旧居失处所，故里无宗族。",
   "岂唯变市朝，兼亦迁陵谷。",
   "独有溱洧水，无情依旧绿。"
  ],
  "title": "宿荥阳"
 },
 {
  "id": 5762,
  "author": "白居易",
  "paragraphs": [
   "落日驻行骑，沈吟怀古情。",
   "郑风变已尽，溱洧至今清。",
   "不见士与女，亦无芍药名。"
  ],
  "title": "经溱洧"
 },
 {
  "id": 5763,
  "author": "白居易",
  "paragraphs": [
   "就花枝，移酒海，今朝不醉明朝悔。",
   "且算欢娱逐日来，任他容鬓随年改。",
   "醉翻衫袖抛小令，笑掷骰盘呼大采。",
   "自量气力与心情，三五年间犹得在。"
  ],
  "title": "就花枝"
 },
 {
  "id": 5764,
  "author": "白居易",
  "paragraphs": [
   "圃旱忧葵菫，农旱忧禾菽。",
   "人各有所私，我旱忧松竹。",
   "松干竹焦死，眷眷在心目。",
   "洒叶溉其根，汲水劳僮仆。",
   "油云忽东起，凉雨凄相续。",
   "似面洗垢尘，如头得膏沐。",
   "千柯习习润，万叶欣欣绿。",
   "千日浇灌功，不如一霡霂。",
   "方知宰生灵，何异活草木。",
   "所以圣与贤，同心调玉烛。"
  ],
  "title": "喜雨"
 },
 {
  "id": 5765,
  "author": "白居易",
  "paragraphs": [
   "如来说偈赞，菩萨著论议。",
   "是故宗律师，以诗为佛事。",
   "一音无差别，四句有诠次。",
   "欲使第一流，皆知不二义。",
   "精洁沾戒体，闲淡藏禅味。",
   "从容恣语言，缥缈离文字。",
   "旁延邦国彦，上达王公贵。",
   "先以诗句牵，后令入佛智。",
   "人多爱师句，我独知师意。",
   "不似休上人，空多碧云思。"
  ],
  "title": "题道宗上人十韵"
 },
 {
  "id": 5766,
  "author": "白居易",
  "paragraphs": [
   "名利既两忘，形体方自遂。",
   "卧掩罗雀门，无人惊我睡。",
   "睡足斗擞衣，闲步中庭地。",
   "食饱摩挲腹，心头无一事。",
   "除却玄晏翁，何人知此味。"
  ],
  "title": "寄皇甫宾客"
 },
 {
  "id": 5767,
  "author": "白居易",
  "paragraphs": [
   "一双华亭鹤，数片太湖石。",
   "巉巉苍玉峰，矫矫青云翮。",
   "是时岁云暮，淡薄烟景夕。",
   "庭霜封石棱，池雪印鹤迹。",
   "幽致竟谁别，闲静聊自适。",
   "怀哉庾顺之，好是今宵客。"
  ],
  "title": "寄庾侍郎"
 },
 {
  "id": 5768,
  "author": "白居易",
  "paragraphs": [
   "微微西风生，稍稍东方明。",
   "入秋神骨爽，琴晓丝桐清。",
   "弹为古宫调，玉水寒泠泠。",
   "自觉弦指下，不是寻常声。",
   "须臾群动息，掩琴坐空庭。",
   "直至日出后，犹得心和平。",
   "惜哉意未已，不使崔君听。"
  ],
  "title": "寄崔少监"
 },
 {
  "id": 5769,
  "author": "白居易",
  "paragraphs": [
   "不爱君池东十丛菊，不爱君池南万竿竹。",
   "爱君帘下唱歌人，色似芙蓉声似玉。",
   "我有阳关君未闻，若闻亦应愁杀君。"
  ],
  "title": "醉题沈子明壁"
 },
 {
  "id": 5770,
  "author": "白居易",
  "paragraphs": [
   "劝君一盏君莫辞，劝君两盏君莫疑，劝君三盏君始知。",
   "面上今日老昨日，心中醉时胜醒时。",
   "天地迢遥自长久，白兔赤乌相趁走。",
   "身后堆金拄北斗，不如生前一樽酒。",
   "君不见春明门外天欲明，喧喧歌哭半死生。",
   "游人驻马出不得，白轝素车争路行。",
   "归去来，头已白，典钱将用买酒吃。"
  ],
  "title": "劝酒"
 },
 {
  "id": 5771,
  "author": "白居易",
  "paragraphs": [
   "留春春不住，春归人寂寞。",
   "厌风风不定，风起花萧索。",
   "既兴风前叹，重命花下酌。",
   "劝君尝绿醅，教人拾红萼。",
   "桃飘火焰焰，梨堕雪漠漠。",
   "独有病眼花，春风吹不落。"
  ],
  "title": "落花"
 },
 {
  "id": 5772,
  "author": "白居易",
  "paragraphs": [
   "白头老人照镜时，掩镜沈吟吟旧诗。",
   "二十年前一茎白，如今变作满头丝。",
   "吟罢回头索杯酒，醉来屈指数亲知。",
   "老于我者多穷贱，设使身存寒且饥。",
   "少于我者半为土，墓树已抽三五枝。",
   "我今幸得见头白，禄俸不薄官不卑。",
   "眼前有酒心无苦，只合欢娱不合悲。"
  ],
  "title": "对镜吟"
 },
 {
  "id": 5773,
  "author": "白居易",
  "paragraphs": [
   "三十四十五欲牵，七十八十百病缠。",
   "五十六十却不恶，恬淡清净心安然。",
   "已过爱贪声利后，犹在病羸昏耄前。",
   "未无筋力寻山水，尚有心情听管弦。",
   "闲开新酒尝数盏，醉忆旧诗吟一篇。",
   "敦诗梦得且相劝，不用嫌他耳顺年。"
  ],
  "title": "耳顺吟寄敦诗梦得"
 },
 {
  "id": 5774,
  "author": "白居易",
  "paragraphs": [
   "忆昨腊月天，北风三尺雪。",
   "年老不禁寒，夜长安可彻。",
   "赖有青毡帐，风前自张设。",
   "复此红火炉，雪中相暖热。",
   "如鱼入渊水，似兔藏深穴。",
   "婉软蛰鳞苏，温炖冻肌活。",
   "方安阴惨夕，遽变阳和节。",
   "无奈时候迁，岂是恩情绝。",
   "毳䈴逐日卷，香燎随灰灭。",
   "离恨属三春，佳期在十月。",
   "但令此身健，不作多时别。"
  ],
  "title": "别毡帐火炉"
 },
 {
  "id": 5775,
  "author": "白居易",
  "paragraphs": [
   "我为同州牧，内愧无才术。",
   "忝擢恩已多，遭逢幸非一。",
   "偶当谷贱岁，适值民安日。",
   "郡县狱空虚，乡闾盗奔逸。",
   "其间最幸者，朝客多分秩。",
   "行接鸳鹭群，坐成芝兰室。",
   "时联拜表骑，间动题诗笔。",
   "夜雪秉烛游，春风携榼出。",
   "花教莺点检，柳付风排比。",
   "法酒淡清浆，含桃袅红实。",
   "洛童调金管，卢女铿瑶瑟。",
   "黛惨歌思深，腰凝舞拍密。",
   "每因同醉乐，自觉忘衰疾。",
   "始悟肘后方，不如杯中物。",
   "生涯随日过，世事何时毕？",
   "老子苦乖慵，希君数牵率。"
  ],
  "title": "六年春赠分司东都诸公"
 },
 {
  "id": 5776,
  "author": "白居易",
  "paragraphs": [
   "罗敷敛双袂，樊姬献一杯。",
   "不见舒员外，秋菊为谁开。"
  ],
  "title": "九日代罗樊二妓招舒著作"
 },
 {
  "id": 5777,
  "author": "白居易",
  "paragraphs": [
   "忆旧游，旧游安在哉。",
   "旧游之人半白首，旧游之地多苍苔。",
   "江南旧游凡几处，就中最忆吴江隈。",
   "长洲苑绿柳万树，齐云楼春酒一杯。",
   "阊门晓严旗鼓出，皋桥夕闹船舫回。",
   "修蛾慢脸灯下醉，急管繁弦头上催。",
   "六七年前狂烂熳，三千里外思裴回。",
   "李娟张态一春梦，周五殷三归夜台。",
   "虎丘月色为谁好，娃宫花枝应自开。",
   "赖得刘郎解吟咏，江山气色合归来。"
  ],
  "title": "忆旧游"
 },
 {
  "id": 5778,
  "author": "白居易",
  "paragraphs": [
   "今岁日余二十六，来岁年登六十二。",
   "尚不能忧眼下身，因何更算人间事。",
   "居士忘筌默默坐，先生枕曲昏昏睡。",
   "早晚相从归醉乡，醉乡去此无多地。"
  ],
  "title": "荅崔宾客晦叔十二月四日见寄"
 },
 {
  "id": 5779,
  "author": "白居易",
  "paragraphs": [
   "劝我酒，我不辞，请君歌，歌莫迟。",
   "歌声长，辞亦切，此辞听者堪愁绝。",
   "洛阳女儿面似花，河南大尹头如雪。"
  ],
  "title": "劝我酒"
 },
 {
  "id": 5780,
  "author": "白居易",
  "paragraphs": [
   "骄阳连毒暑，动植皆枯槁。",
   "旱日干密云，炎烟焦茂草。",
   "少壮犹困苦，况予病且老。",
   "脱无白栴檀，何以除热恼。",
   "汗巾束头鬓，膻食熏襟抱。",
   "始觉韦山人，休粮散发好。"
  ],
  "title": "赠韦处士六年夏大热旱"
 },
 {
  "id": 5781,
  "author": "白居易",
  "paragraphs": [
   "君歌仙氏真，我歌慈氏真。",
   "慈氏发真念，念此阎浮人。",
   "左命大迦叶，右召桓提因。",
   "千万化菩萨，百亿诸鬼神。",
   "上自非相顶，下及风水轮。",
   "胎卵湿化类，蠢蠢难具陈。",
   "弘愿在救㧞，大悲忘辛勤。",
   "无论善不善，岂间冤与亲。",
   "抉开生盲眼，摆去烦恼尘。",
   "烛以智慧日，洒之甘露津。",
   "千界一时度，万法无与邻。",
   "借问晨霞子，何如朝玉宸。"
  ],
  "title": "和微之诗二十三首 和晨霞"
 },
 {
  "id": 5782,
  "author": "白居易",
  "paragraphs": [
   "闻君梦游仙，轻举超世雰。",
   "握持尊皇节，统卫吏兵军。",
   "灵旗星月象，天衣龙凤纹。",
   "佩服交带箓，讽吟蘂珠文。",
   "阆宫缥缈间，钧乐依稀闻。",
   "斋心谒西母，暝拜朝东君。",
   "烟霏子晋裾，霞烂麻姑裙。",
   "倏忽别真侣，怅望随归云。",
   "人生同大梦，梦与觉谁分。",
   "况此梦中梦，悠哉何足云。",
   "假如金阙顶，设使银河𣸣。",
   "既未出三界，犹应在五蕴。",
   "饮咽日月精，菇嚼沆瀣芬。",
   "尚是色香味，六尘之所熏。",
   "仙中有大仙，首出梦幻群。",
   "慈光一照烛，奥法相𬘡缊。",
   "不知万龄暮，不见三光曛。",
   "一性自了了，万缘徒纷纷。",
   "苦海不能漂，劫火不能焚。",
   "此是竺干教，先生垂典坟。"
  ],
  "title": "和微之诗二十三首 和送刘道士游天台"
 },
 {
  "id": 5783,
  "author": "白居易",
  "paragraphs": [
   "栉沐事朝谒，中门初动关。",
   "盛服去尚早，假寐须臾间。",
   "钟声发东寺，夜色藏南山。",
   "停骖待五漏，人马同时闲。",
   "高星粲金粟，落月沈玉环。",
   "出门向关路，坦坦无阻艰。",
   "始出里北闬，稍转市西阛。",
   "晨烛照朝服，紫烂复朱殷。",
   "由来朝廷士，一入多不还。",
   "因循掷白日，积渐凋朱颜。",
   "青云已难致，碧落安能攀。",
   "但且知止足，尚可销忧患。"
  ],
  "title": "和微之诗二十三首 和栉沐寄道友"
 },
 {
  "id": 5784,
  "author": "白居易",
  "paragraphs": [
   "日居复月诸，环回照下土。",
   "使我玄云发，化为素丝缕。",
   "禀质本羸劣，养生仍莽卤。",
   "痛饮困连宵，悲吟饥过午。",
   "遂令头上发，种种无尺五。",
   "根稀比黍苗，梢细同钗股。",
   "岂是乏膏沐，非关栉风雨。",
   "最为悲伤多，心焦衰落苦。",
   "余者能有几，落者不可数。",
   "秃似鹊填河，堕如乌解羽。",
   "苍华何用祝，苦辞亦休吐。",
   "匹如剃头僧，岂要巾冠主。"
  ],
  "title": "和微之诗二十三首 和祝苍华"
 },
 {
  "id": 5785,
  "author": "白居易",
  "paragraphs": [
   "我年五十七，荣名得几许。",
   "甲乙三道科，苏杭两州主。",
   "才能本浅薄，心力虚劳苦。",
   "可能随众人，终老于尘土。"
  ],
  "title": "和微之诗二十三首 和我年三首 一"
 },
 {
  "id": 5786,
  "author": "白居易",
  "paragraphs": [
   "我年五十七，归去诚已迟。",
   "历官十五政，数若珠累累。",
   "野萍始宾荐，场苗初絷维。",
   "因读管萧书，窃慕大有为。",
   "及遭荣遇来，乃觉才力羸。",
   "黄纸诏频草，朱轮车载脂。",
   "妻孥及仆使，皆免寒与饥。",
   "省躬私自愧，知我者微之。",
   "永怀山阴守，未遂嵩阳期。",
   "如何坐留滞，头白江之湄。"
  ],
  "title": "和微之诗二十三首 和我年三首 二"
 },
 {
  "id": 5787,
  "author": "白居易",
  "paragraphs": [
   "我年五十七，荣名得非少。",
   "报国竟何如，谋身犹未了。",
   "昔尝速官谤，恩大而惩小。",
   "一黜鹤辞轩，七年鱼在沼。",
   "将枯鳞再跃，经铩翮重矫。",
   "白日上昭昭，青云高渺渺。",
   "平生颇同病，老大宜相晓。",
   "紫绶足可荣，白头不为夭。",
   "夙怀慕箕颍，晚节期松筿。",
   "何当阙下来，同拜陈情表。"
  ],
  "title": "和微之诗二十三首 和我年三首 三"
 },
 {
  "id": 5788,
  "author": "白居易",
  "paragraphs": [
   "送春君何在，君在山阴署。",
   "忆我苏杭时，春游亦多处。",
   "为君歌往事，岂敢辞劳虑。",
   "莫怪言语狂，须知酬荅遽。",
   "江南腊月半，水冻凝如瘀。",
   "寒景尚苍茫，和风已吹嘘。",
   "女墙城似灶，雁齿桥如锯。",
   "鱼尾上奫沦，草芽生沮洳。",
   "律迟太簇管，日缓羲和驭。",
   "布泽木龙催，迎春土牛助。",
   "雨师习习洒，云将飘飘翥。",
   "四野万里晴，千山一时曙。",
   "杭土丽且康，苏民富而庶。",
   "善恶有惩劝，刚柔无吐茹。",
   "两衙少辞牒，四境稀书疏。",
   "俗以劳俫安，政因闲暇著。",
   "仙亭日登眺，虎丘时游豫。",
   "寻幽驻旌轩，选胜回宾御。",
   "舟移溪鸟避，乐作林猿覰。",
   "池古莫耶沈，石奇罗刹踞。",
   "水苗泥易耨，畬粟灰难锄。",
   "紫蕨抽出畦，白莲埋在淤。",
   "萎花红带黯，湿叶黄含烟。",
   "镜动波飐菱，雪回风旋絮。",
   "手经攀桂馥，齿为尝梅楚。",
   "坐并船脚欹，行多马蹄跙。",
   "圣贤清浊醉，水陆鲜肥饫。",
   "鱼鲙芥酱调，水葵盐豉絮。",
   "虽微五袴咏，幸免兆人诅。",
   "但令乐不荒，何必游无倨。",
   "吴苑仆寻罢，越城公尚据。",
   "旧游几客存，新宴谁人与。",
   "莫空文举酒，强下何曾箸。",
   "江上易优游，城中多毁誉。",
   "分应当自尽，事勿求人恕。",
   "我既无子孙，君仍毕婚娶。",
   "久为云雨别，终拟江湖去。",
   "范蠡有扁舟，陶潜有篮轝。",
   "两心苦相忆，两口遥相语。",
   "最恨七年春，春来各一处。"
  ],
  "title": "和微之诗二十三首 和三月三十日四十韵"
 },
 {
  "id": 5789,
  "author": "白居易",
  "paragraphs": [
   "正与刘梦得，醉笑大开口。",
   "适值此诗来，欢喜君知否。",
   "遂令高卷幕，兼遣重添酒。",
   "起望会稽云，东南一回首。",
   "爱君金玉句，举世谁人有。",
   "功用随日新，资材本天授。",
   "吟哦不能散，自午将及酉。",
   "遂留梦得眠，匡床宿东牖。"
  ],
  "title": "和微之诗二十三首 和寄问刘白"
 },
 {
  "id": 5790,
  "author": "白居易",
  "paragraphs": [
   "闻君新楼宴，下对北园花。",
   "主人既贤豪，宾客皆才华。",
   "初筵日未高，中饮景已斜。",
   "天地为幕席，富贵如泥沙。",
   "嵇刘陶阮徒，不足置齿牙。",
   "卧瓮鄙毕卓，落帽嗤孟嘉。",
   "芳草供枕藉，乱莺助喧哗。",
   "醉乡得道路，狂海无津涯。",
   "一岁春又尽，百年期不赊。",
   "同醉君莫辞，独醒古所嗟。",
   "销愁若沃雪，破闷如割瓜。",
   "称觞起为寿，此乐无以加。",
   "歌声凝贯珠，舞袖飘乱麻。",
   "相公谓四座，今日非自夸。",
   "有奴善吹笙，有婢弹琵琶。",
   "十指纤若笋，双鬟黳如鸦。",
   "履舃起交杂，杯盘散纷拏。",
   "归去勿拥遏，倒载逃难遮。",
   "明日宴东武，后日游若耶。",
   "岂独相公乐，讴歌千万家。"
  ],
  "title": "和微之诗二十三首 和新楼北园偶集从孙公度周巡官韩秀才卢秀才范处士小饮郑侍御判官周刘二从事皆先归"
 },
 {
  "id": 5791,
  "author": "白居易",
  "paragraphs": [
   "君赋此诗夜，穷阴岁之余。",
   "我和此诗日，微和春之初。",
   "老知颜状改，病觉肢体虚。",
   "头上毛发短，口中牙齿疏。",
   "一落老病界，难逃生死墟。",
   "况此促促世，与君多索居。",
   "君在浙江东，荣驾方伯舆。",
   "我在魏阙下，谬乘大夫车。",
   "妻孥常各饱，奴婢亦盈庐。",
   "唯是利人事，比君全不如。",
   "我统十郎官，君领百吏胥。",
   "我掌四曹局，君管十乡闾。",
   "君为父母君，大惠在资储。",
   "我为刀笔吏，小恶乃诛锄。",
   "君提七郡籍，我按三尺书。",
   "俱已佩金印，尝同趋玉除。",
   "外宠信非薄，中怀何不摅？",
   "恩光未报荅，日月空居诸。",
   "磊落尝许君，局促应笑予。",
   "所以自知分，欲先歌归欤。"
  ],
  "title": "和微之诗二十三首 和除夜作"
 },
 {
  "id": 5792,
  "author": "白居易",
  "paragraphs": [
   "因君知非问，诠较天下事。",
   "第一莫若禅，第二无如醉。",
   "禅能泯人我，醉可忘荣悴。",
   "与君次第言，为我少留意。",
   "儒教重礼法，道家养神气。",
   "重礼足滋彰，养神多避忌。",
   "不如学禅定，中有甚深味。",
   "旷廓了如空，澄凝胜于睡。",
   "屏除默默念，销尽悠悠思。",
   "春无伤春心，秋无感秋泪。",
   "坐成真谛乐，如受空王赐。",
   "既得脱尘劳，兼应离惭愧。",
   "除禅其次醉，此说非无谓。",
   "一酌机即忘，三杯性咸遂。",
   "逐臣去室妇，降虏败军帅。",
   "思苦膏火煎，忧深扃鏁秘。",
   "须凭百杯沃，莫惜千金费。",
   "便似罩中鱼，脱飞生两翅。",
   "劝君虽老大，逢酒莫回避。",
   "不然即学禅，两途同一致。"
  ],
  "title": "和微之诗二十三首 和知非"
 },
 {
  "id": 5793,
  "author": "白居易",
  "paragraphs": [
   "休吟稽山晓，听咏秦城旦。",
   "鸣鸡初有声，宿鸟犹未敢。",
   "丁丁漏向尽，冬冬鼓过半。",
   "南山青沈沈，东方白漫漫。",
   "街心若流水，城角如断岸。",
   "星河稍隅落，宫阙方轮焕。",
   "朝车雷四合，骑火星一贯。",
   "赫奕冠盖盛，荧煌朱紫烂。",
   "沙堤亘蟆池，市路绕龙断。",
   "白日忽照耀，红尘纷散乱。",
   "贵教过客避，荣任行人看。",
   "祥烟满虚空，春色无边畔。",
   "鹓行候晷刻，龙尾登霄汉。",
   "台殿暖宜攀，风光晴可玩。",
   "草铺地茵褥，云卷天帏幔。",
   "莺杂佩锵锵，花饶衣粲粲。",
   "何言终日乐，独起临风叹。",
   "叹我同心人，一别春七换。",
   "相望山隔碍，欲去官羇绊。",
   "何日到江东，超然似张翰。"
  ],
  "title": "和微之诗二十三首 和望晓"
 },
 {
  "id": 5794,
  "author": "白居易",
  "paragraphs": [
   "减一分太短，增一分太长。",
   "不朱面若花，不粉肌如霜。",
   "色为天下艳，心乃女中郎。",
   "自言重不幸，家破身未亡。",
   "人各有一死，此死职所当。",
   "忍将先人体，与主为疣疮。",
   "妾死主意快，从此两无妨。",
   "愿信赤心语，速即白刃光。",
   "南郡忽感激，却立舍锋铓。",
   "抚背称阿姊，归我如归乡。",
   "竟以恩信待，岂止猜妒忘。",
   "由来几上肉，不足挥干将。",
   "南郡死已久，骨枯墓苍苍。",
   "愿于墓上头，立石镌此章。",
   "劝诫天下妇，不令阴胜阳。"
  ],
  "title": "和微之诗二十三首 和李势女"
 },
 {
  "id": 5795,
  "author": "白居易",
  "paragraphs": [
   "君得嘉鱼置宾席，乐如南有嘉鱼时。",
   "劲气森爽竹竿竦，妍文焕烂芙蓉披。",
   "载笔在幕名已重，补衮于朝官尚卑。",
   "一缄疏入掩谷永，三都赋成排左思。",
   "自言拜辞主人后，离心荡飏风前旗。",
   "东南门馆别经岁，春眼怅望秋心悲。",
   "昨日嘉鱼来访我，方驾同出何所之。",
   "乐游原头春尚早，百舌新语声椑椑。",
   "日趁花忙向南拆，风催柳急从东吹。",
   "流年惝恍不饶我，美景鲜妍来为谁。",
   "红尘三条界阡陌，碧草千里铺郊畿。",
   "余霞断时绮幅裂，斜云展处罗文纰。",
   "暮钟远近声互动，暝鸟高下飞追随。",
   "酒酣将归未能去，怅然回望天四垂。",
   "生何足养嵇著论，途何足泣杨涟洏。",
   "胡不花下伴春醉，满酌绿酒听黄鹂。",
   "嘉鱼点头时一叹，听我此言不知疲。",
   "语终兴尽各分散，东西轩骑分逶迤。",
   "此诗勿遣闲人见，见恐与他为笑资。",
   "白首旧寮知我者，凭君一咏向周师。"
  ],
  "title": "和微之诗二十三首 和酬郑侍御东阳春闷放怀追越游见寄"
 },
 {
  "id": 5796,
  "author": "白居易",
  "paragraphs": [
   "稀稀疏疏绕篱竹，窄窄狭狭向阳屋。",
   "屋中有一曝背翁，委置形骸如土木。",
   "日暮半炉麸炭火，夜深一盏纱笼烛。",
   "不知有益及民无，二十年来食官禄。",
   "就暖移盘檐下食，防寒拥被帷中宿。",
   "秋官月俸八九万，岂徒遣尔身温足。",
   "勤操丹笔念黄沙，莫使饥寒囚滞狱。"
  ],
  "title": "和微之诗二十三首 和自劝二首 一"
 },
 {
  "id": 5797,
  "author": "白居易",
  "paragraphs": [
   "急景凋年急于水，念此揽衣中夜起。",
   "门无宿客共谁言，暖酒挑灯对妻子。",
   "身饮数杯妻一盏，余酌分张与儿女。",
   "微酣静坐未能眠，风霰萧萧打窗纸。",
   "自问有何才与术，入为丞郎出刺史。",
   "争知寿命短复长，岂得营营心不止。",
   "请看韦孔与钱崔，半月之间四人死。"
  ],
  "title": "和微之诗二十三首 和自劝二首 二"
 },
 {
  "id": 5798,
  "author": "白居易",
  "paragraphs": [
   "真宰倒持生杀柄，闲物命长人短命。",
   "松枝上鹤蓍下龟，千年不死仍无病。",
   "人生不得似龟鹤，少去老来同旦暝。",
   "何异花开旦暝间，未落仍遭风雨横。",
   "草得经年菜连月，唯花不与多时节。",
   "一年三百六十日，花能几日供攀折。",
   "桃李无言难自诉，黄莺解语凭君说。",
   "莺虽为说不分明，叶底枝头谩饶舌。"
  ],
  "title": "和微之诗二十三首 和雨中花"
 },
 {
  "id": 5799,
  "author": "白居易",
  "paragraphs": [
   "冬旦寒惨淡，云日无晶辉。",
   "当此岁暮感，见君晨兴诗。",
   "君诗亦多苦，苦在兄远离。",
   "我苦不在远，缠绵肝与脾。",
   "西院病孀妇，后床孤侄儿。",
   "黄昏一恸后，夜半十起时。",
   "病眼两行血，衰鬓万茎丝。",
   "咽绝五脏脉，瘦消百骸脂。",
   "双目失一目，四肢断两肢。",
   "不如溘然逝，安用半活为。",
   "谁谓荼蘗苦，荼蘗甘如饴。",
   "谁谓汤火热，汤火冷如澌。",
   "前时君寄诗，忧念问阿龟。",
   "喉燥声气窒，经年无报辞。",
   "及睹晨兴句，未吟先涕垂。",
   "因兹涟洳际，一吐心中悲。",
   "茫茫四海间，此苦唯君知。",
   "去我四千里，使我告诉谁。",
   "仰头向青天，但见雁南飞。",
   "凭雁寄一语，为我达微之。",
   "弦绝有续胶，树斩可接枝。",
   "唯我中肠断，应无连得期。"
  ],
  "title": "和微之诗二十三首 和晨兴因报问龟儿"
 },
 {
  "id": 5800,
  "author": "白居易",
  "paragraphs": [
   "蔼蔼春景余，峨峨夏云初。",
   "躞蹀退朝骑，飘飖随风裾。",
   "晨从四丞相，入拜白玉除。",
   "暮与一道士，出寻青谿居。",
   "吏隐本齐致，朝野孰云殊。",
   "道在有中适，机忘无外虞。",
   "但愧烟霄上，鸾凤为吾徒。",
   "又惭云林间，鸥鹤不我疏。",
   "坐倾数杯酒，卧枕一卷书。",
   "兴酣头兀兀，睡觉心于于。",
   "以此送日月，问师为何如。"
  ],
  "title": "和微之诗二十三首 和朝回与王炼师游南山下"
 },
 {
  "id": 5801,
  "author": "白居易",
  "paragraphs": [
   "空腹尝新酒，偶成卯时醉。",
   "醉来拥褐裘，直至斋时睡。",
   "睡酣不语笑，真寝无梦寐。",
   "殆欲妄形骸，讵知属天地。",
   "醒余和未散，起坐澹无事。",
   "举臂一欠伸，引琴弹秋思。"
  ],
  "title": "和微之诗二十三首 和尝新酒"
 },
 {
  "id": 5802,
  "author": "白居易",
  "paragraphs": [
   "阴阴花院月，耿耿兰房烛。",
   "中有弄琴人，声貌俱如玉。",
   "清泠石泉引，雅澹风松曲。",
   "遂使君子心，不爱凡丝竹。"
  ],
  "title": "和微之诗二十三首 和顺之琴者"
 },
 {
  "id": 5803,
  "author": "白居易",
  "paragraphs": [
   "李放写我真，写来二十载。",
   "莫问真何如，画亦销光彩。",
   "朱颜与玄鬓，日夜改复改。",
   "无嗟貌遽非，且喜身犹在。"
  ],
  "title": "感旧写真"
 },
 {
  "id": 5804,
  "author": "白居易",
  "paragraphs": [
   "南省去拂衣，东都来掩扉。",
   "病将老齐至，心与身同归。",
   "白首外缘少，红尘前事非。",
   "怀哉紫芝叟，千载心相依。"
  ],
  "title": "授太子宾客归洛"
 },
 {
  "id": 5805,
  "author": "白居易",
  "paragraphs": [
   "身闲无所为，心闲无所思。",
   "况当故园夜，复此新秋池。",
   "岸暗鸟栖后，桥明月出时。",
   "菱风香散漫，桂露光参差。",
   "静境多独得，幽怀竟谁知。",
   "悠然心中语，自问来何迟。"
  ],
  "title": "秋池二首 一"
 },
 {
  "id": 5806,
  "author": "白居易",
  "paragraphs": [
   "朝衣薄且健，晚簟清仍滑。",
   "社近燕影稀，雨余蝉声歇。",
   "闲中得诗境，此境幽难说。",
   "露荷珠自倾，风竹玉相戛。",
   "谁能一同宿，共玩新秋月。",
   "暑退早凉归，池边好时节。"
  ],
  "title": "秋池二首 二"
 },
 {
  "id": 5807,
  "author": "白居易",
  "paragraphs": [
   "大隐住朝市，小隐入丘樊。",
   "丘樊太冷落，朝市太嚣諠。",
   "不如作中隐，隐在留司官。",
   "似出复似处，非忙亦非闲。",
   "不劳心与力，又免饥与寒。",
   "终岁无公事，随月有俸钱。",
   "君若好登临，城南有秋山。",
   "君若爱游荡，城东有春园。",
   "君若欲一醉，时出赴宾筵。",
   "洛中多君子，可以恣欢言。",
   "君若欲高卧，但自深掩关。",
   "亦无车马客，造次到门前。",
   "人生处一世，其道难两全。",
   "贱即苦冻馁，贵则多忧患。",
   "唯此中隐士，致身吉且安。",
   "穷通与丰约，正在四者间。"
  ],
  "title": "中隐"
 },
 {
  "id": 5808,
  "author": "白居易",
  "paragraphs": [
   "殷卿领北镇，崔尹开南幕。",
   "外事信为荣，中怀未必乐。",
   "何如不才者，兀兀无所作。",
   "不引窗下琴，即举池上酌。",
   "淡交唯对水，老伴无如鹤。",
   "自适颇从容，旁观诚濩落。",
   "身心转恬泰，烟景弥淡泊。",
   "回首语秋光，东来应不错。"
  ],
  "title": "问秋光"
 },
 {
  "id": 5809,
  "author": "白居易",
  "paragraphs": [
   "一为止足限，二为衰疾牵。",
   "邴罢不因事，陶归非待年。",
   "归来嵩洛下，闭户何翛然。",
   "静扫林下地，闲疏池畔泉。",
   "伊流狭似带，洛石大如拳。",
   "谁教明月下，为我声溅溅。",
   "竟夕舟中坐，有时桥上眠。",
   "何用施屏障，水竹绕床前。"
  ],
  "title": "引泉"
 },
 {
  "id": 5810,
  "author": "白居易",
  "paragraphs": [
   "不种一陇田，仓中有余粟。",
   "不采一株桑，箱中有余服。",
   "官闲离忧责，身泰无羁束。",
   "中人百户税，宾客一年禄。",
   "樽中不乏酒，篱下仍多菊。",
   "是物皆有余，非心无所欲。",
   "吟君未贫作，因歌知足曲。"
  ],
  "title": "知足吟"
 },
 {
  "id": 5811,
  "author": "白居易",
  "paragraphs": [
   "月在洛阳天，天高净如水。",
   "下有白头人，㧛衣中夜起。",
   "思远镜亭上，光深书殿里。",
   "眇然三处心，相去各千里。"
  ],
  "title": "酬集贤刘郎中对月见寄兼怀元浙东"
 },
 {
  "id": 5812,
  "author": "白居易",
  "paragraphs": [
   "远望老嵯峨，近观怪嵚崟。",
   "才高八九尺，势若千万寻。",
   "嵌空华阳洞，重叠匡山岑。",
   "邈矣仙掌迥，呀然剑门深。",
   "形质冠今古，气色通晴阴。",
   "未秋已瑟瑟，欲雨先沈沈。",
   "天姿信为异，时用非所任。",
   "磨刀不如砺，捣帛不如砧。",
   "何乃主人意，重之如万金。",
   "岂伊造物者，独能知我心。"
  ],
  "title": "太湖石"
 },
 {
  "id": 5813,
  "author": "白居易",
  "paragraphs": [
   "扰扰贪生人，几何不夭阏。",
   "遑遑爱名人，几何能贵达。",
   "伊余信多幸，拖紫垂白发。",
   "身为三品官，年已五十八。",
   "筋骸虽早衰，尚未苦羸惙。",
   "资产虽不丰，亦不甚贫竭。",
   "登山力犹在，遇酒兴时发。",
   "无事日月长，不羁天地阔。",
   "安身有处所，适意无时节。",
   "解带松下风，抱琴池上月。",
   "人间所重者，相印将军钺。",
   "谋虑系安危，威权主生杀。",
   "焦心一身苦，炙手旁人热。",
   "未必方寸间，得如吾快活。"
  ],
  "title": "偶作二首 一"
 },
 {
  "id": 5814,
  "author": "白居易",
  "paragraphs": [
   "日出起盥栉，振衣入道场。",
   "寂然无他念，但对一炉香。",
   "日高始就食，食亦非膏粱。",
   "精麤随所有，亦足饱充肠。",
   "日午脱巾簪，燕息窗下床。",
   "清风飒然至，卧可致羲皇。",
   "日西引杖屦，散步游林塘。",
   "或饮茶一盏，或吟诗一章。",
   "日入多不食，有时唯命觞。",
   "何以送闲夜，一曲秋霓裳。",
   "一日分五时，作息率有常。",
   "自喜老后健，不嫌闲中忙。",
   "是非一以贯，身世交相忘。",
   "若问此何许，此是无何乡。"
  ],
  "title": "偶作二首 二"
 },
 {
  "id": 5815,
  "author": "白居易",
  "paragraphs": [
   "池月夜凄凉，池风晓萧飒。",
   "欲入池上冬，先葺池上合。",
   "向暖窗户开，迎寒帘幕合。",
   "苔封旧瓦木，水照新朱蜡。",
   "软火深土炉，香醪小瓷榼。",
   "中有独宿翁，一灯对一榻。"
  ],
  "title": "葺池上旧亭"
 },
 {
  "id": 5816,
  "author": "白居易",
  "paragraphs": [
   "爱君新小池，池色无人知。",
   "见底月明夜，无波风定时。",
   "忽看不似水，一泊稀琉璃。"
  ],
  "title": "崔十八新池"
 },
 {
  "id": 5817,
  "author": "白居易",
  "paragraphs": [
   "动者乐流水，静者乐止水。",
   "利物不如流，鉴形不如止。",
   "凄清早霜降，淅沥微风起。",
   "中面红叶开，四隅绿萍委。",
   "广狭八九丈，湾环有涯涘。",
   "浅深三四尺，洞彻无表里。",
   "净分鹤翘足，澄见鱼掉尾。",
   "迎眸洗眼尘，隔胸荡心滓。",
   "定将禅不别，明与诚相似。",
   "清能律贪夫，淡可交君子。",
   "岂唯空狎玩，亦取相伦拟。",
   "欲识静者心，心源只如此。"
  ],
  "title": "玩止水"
 },
 {
  "id": 5818,
  "author": "白居易",
  "paragraphs": [
   "陋巷掩弊庐，高居敞华屋。",
   "新昌七株松，依仁万茎竹。",
   "松前月台白，竹下风池绿。",
   "君向我斋眠，我在君亭宿。",
   "平生有微尚，彼此多幽独。",
   "何必本主人，两心聊自足。"
  ],
  "title": "闻崔十八宿予新昌弊宅时予亦宿崔家依仁新亭一宵偶同两兴暗合因而成咏聊以写怀"
 },
 {
  "id": 5819,
  "author": "白居易",
  "paragraphs": [
   "日长昼加餐，夜短朝余睡。",
   "春来寝食间，虽老犹有味。",
   "林塘得芳景，园曲生幽致。",
   "爱水多櫂舟，惜花不扫地。",
   "幸无眼下病，且向樽前醉。",
   "身外何足言，人间本无事。"
  ],
  "title": "日长"
 },
 {
  "id": 5820,
  "author": "白居易",
  "paragraphs": [
   "今朝三月尽，寂寞春事毕。",
   "黄鸟渐无声，朱樱新结实。",
   "临风独长叹，此叹意非一。",
   "半百过九年，艳阳残一日。",
   "随年减欢笑，逐日添衰疾。",
   "且遣花下歌，送此杯中物。"
  ],
  "title": "三月三十日作"
 },
 {
  "id": 5821,
  "author": "白居易",
  "paragraphs": [
   "架上非无书，眼慵不能看。",
   "匣中亦有琴，手慵不能弹。",
   "腰慵不能带，头慵不能冠。",
   "午后恣情寝，午时随事餐。",
   "一餐终日饱，一寝至夜安。",
   "饥寒亦闲事，况乃不饥寒。"
  ],
  "title": "慵不能"
 },
 {
  "id": 5822,
  "author": "白居易",
  "paragraphs": [
   "宿鸟动前林，晨光上东屋。",
   "铜炉添早香，纱笼灭残烛。",
   "头醒风稍愈，眼饱睡初足。",
   "起坐兀无思，叩齿三十六。",
   "何以解宿斋，一杯云母粥。"
  ],
  "title": "晨兴"
 },
 {
  "id": 5823,
  "author": "白居易",
  "paragraphs": [
   "平甃白石渠，静扫青苔院。",
   "池上好风来，新荷大如扇。",
   "小亭中何有，素琴对黄卷。",
   "蘂珠讽数篇，秋思弹一遍。",
   "从容朝课毕，方与客相见。"
  ],
  "title": "朝课"
 },
 {
  "id": 5824,
  "author": "白居易",
  "paragraphs": [
   "郁郁复郁郁，伏热何时毕？",
   "行入七叶堂，烦暑随步失。",
   "檐雨稍霏微，窗风正萧瑟。",
   "清宵一觉睡，可以销百疾。"
  ],
  "title": "天竺寺七叶堂避暑"
 },
 {
  "id": 5825,
  "author": "白居易",
  "paragraphs": [
   "炎光昼方炽，暑气宵弥毒。",
   "摇扇风甚微，褰裳汗霡霂。",
   "起向月下行，来就潭中浴。",
   "平石为浴床，洼石为浴斛。",
   "绡巾薄露顶，草屦轻乘足。",
   "清凉咏而归，归上石楼宿。"
  ],
  "title": "香山寺石楼潭夜浴"
 },
 {
  "id": 5826,
  "author": "白居易",
  "paragraphs": [
   "朝亦嗟发落，暮亦嗟发落。",
   "落尽诚可嗟，尽来亦不恶。",
   "既不劳洗沐，又不烦梳掠。",
   "最宜湿暑天，头轻无髻缚。",
   "脱置垢巾帻，解去尘缨络。",
   "银瓶贮寒泉，当顶倾一勺。",
   "有如醍醐灌，坐受清凉乐。",
   "因悟自在僧，亦资于剃削。"
  ],
  "title": "嗟发落"
 },
 {
  "id": 5827,
  "author": "白居易",
  "paragraphs": [
   "家虽日渐贫，犹未苦饥冻。",
   "身虽日渐老，幸无急病痛。",
   "眼逢闹处合，心向闲时用。",
   "既得安稳眠，亦无颠倒梦。"
  ],
  "title": "安稳眠"
 },
 {
  "id": 5828,
  "author": "白居易",
  "paragraphs": [
   "晴空星月落池塘，澄鲜净绿表里光。",
   "露簟清莹迎夜滑，风襟潇洒先秋凉。",
   "无人惊处野禽下，新睡觉时幽草香。",
   "但问尘埃能去否，濯缨何必向沧浪。"
  ],
  "title": "池上夜境"
 },
 {
  "id": 5829,
  "author": "白居易",
  "paragraphs": [
   "仕有职役劳，农有畎亩勤。",
   "优哉分司叟，心力无苦辛。",
   "岁晚头又白，自问何欣欣。",
   "新酒始开瓮，旧谷犹满囷。",
   "吾尝静自思，往往夜达晨。",
   "何以送吾老，何以安吾贫。",
   "岁计莫如谷，饱则不干人。",
   "日计莫如醉，醉则兼忘身。",
   "诚知有道理，未敢劝交亲。",
   "恐为人所哂，聊自书诸绅。"
  ],
  "title": "书绅"
 },
 {
  "id": 5830,
  "author": "白居易",
  "paragraphs": [
   "秋景引闲步，山游不知疲。",
   "杖藜舍舆马，十里与僧期。",
   "昔尝忧六十，四体不支持。",
   "今来已及此，犹未苦衰羸。",
   "心兴遇境发，身力因行知。",
   "寻云到起处，爱泉听滴时。",
   "南村韦处士，西寺闲禅师。",
   "山头与涧底，闻健且相随。"
  ],
  "title": "秋游平泉赠韦处士闲禅师"
 },
 {
  "id": 5831,
  "author": "白居易",
  "paragraphs": [
   "济源山水好，老尹知之久。",
   "常日听人言，今秋入吾手。",
   "孔山刀剑立，沁水龙蛇走。",
   "危磴上悬泉，澄湾转坊口。",
   "虚明见深底，净绿无纤垢。",
   "仙櫂浪悠扬，尘缨风斗薮。",
   "岩寒松柏短，石古莓苔厚。",
   "锦坐缨高低，翠屏张左右。",
   "虽无安石妓，不乏文举酒。",
   "谈笑逐身来，管弦随事有。",
   "时逢杖锡客，或值垂纶叟。",
   "相与澹忘归，自辰将及酉。",
   "公门欲返驾，溪路犹回首。",
   "早晚重来游，心期罢官后。"
  ],
  "title": "游坊口悬泉偶题石上"
 },
 {
  "id": 5832,
  "author": "白居易",
  "paragraphs": [
   "平生所心爱，爱火兼怜雪。",
   "火是腊天春，雪为阴夜月。",
   "鹅毛纷正堕，兽炭敲初折。",
   "盈尺白盐寒，满炉红玉热。",
   "稍宜杯酌动，渐引笙歌发。",
   "但识欢来由，不知醉时节。",
   "银盘堆柳絮，罗袖抟琼屑。",
   "共愁明日销，便作经年别。"
  ],
  "title": "对火玩雪"
 },
 {
  "id": 5833,
  "author": "白居易",
  "paragraphs": [
   "丰年寒食节，美景洛阳城。",
   "三尹皆强健，七日尽晴明。",
   "东郊蹋青草，南园攀紫荆。",
   "风拆海榴艳，露坠木兰英。",
   "假开春未老，宴合日屡倾。",
   "珠翠混花影，管弦藏水声。",
   "佳会不易得，良辰亦难幷。",
   "听吟歌暂辍，看舞杯徐行。",
   "米价贱如土，酒味浓于饧。",
   "此时不尽醉，但恐负平生。",
   "殷勤二曹长，各捧一银觥。"
  ],
  "title": "六年寒食洛下宴游赠冯李二少尹"
 },
 {
  "id": 5834,
  "author": "白居易",
  "paragraphs": [
   "何堪日衰病，复此时炎燠。",
   "厌对俗杯盘，倦听凡丝竹。",
   "藤床铺晚雪，角枕截寒玉。",
   "安得清瘦人，新秋夜同宿。",
   "非君固不可，何夕枉高躅。"
  ],
  "title": "苦热中寄舒员外"
 },
 {
  "id": 5835,
  "author": "白居易",
  "paragraphs": [
   "一声早蝉发，数点新萤度。",
   "兰釭耿无烟，筠簟清有露。",
   "未归后房寝，且下前轩步。",
   "斜月入低廊，凉风满高树。",
   "放怀常自适，遇境多成趣。",
   "何法使之然，心中无细故。"
  ],
  "title": "闲夕"
 },
 {
  "id": 5836,
  "author": "白居易",
  "paragraphs": [
   "灼灼早春梅，东南枝最早。",
   "持来玩未足，花向手中老。",
   "芳香销掌握，怅望生怀抱。",
   "岂无后开花，念此先开好。"
  ],
  "title": "寄情"
 },
 {
  "id": 5837,
  "author": "白居易",
  "paragraphs": [
   "香山石楼倚天开，翠屏壁立波环回。",
   "黄菊繁时好客到，碧云合处佳人来。",
   "酡颜一笑夭桃绽，清吟数声寒玉哀。",
   "轩骑逶迟櫂容与，留连三日不能回。",
   "白头老尹府中坐，早衙才退暮衙催。",
   "庭前堦上何所有，累囚成贯案成堆。",
   "岂无池塘长秋草，亦有丝竹生尘埃。",
   "今日清光昨夜月，竟无人来劝一杯。"
  ],
  "title": "舒员外游香山寺数日不归兼辱尺书大夸胜事时正值坐衙虑囚之际走笔题长句以赠之"
 },
 {
  "id": 5838,
  "author": "白居易",
  "paragraphs": [
   "霜降山水清，王屋十月时。",
   "石泉碧漾漾，岩树红离离。",
   "朝为灵都游，暮有阳台期。",
   "飘然世尘外，鸾鹤如可追。",
   "忽念公程尽，复惭身力衰。",
   "天坛在天半，欲上心迟迟。",
   "尝闻此游者，隐客与损之。",
   "各抱贵仙骨，俱非泥垢姿。",
   "二人相顾言，彼此称男儿。",
   "若不为松乔，即须作皋夔。",
   "今果如其语，光彩双葳蕤。",
   "一人佩金印，一人翳玉芝。",
   "我来高其事，咏欢偶成诗。",
   "为君题石上，欲使故山知。"
  ],
  "title": "早冬游王屋自灵都抵阳台上方望天坛偶吟成章寄温谷周尊师中书李相公"
 },
 {
  "id": 5839,
  "author": "白居易",
  "paragraphs": [
   "淡红花帔浅檀蛾，睡脸初开似剪波。",
   "坐对珠笼闲理曲，琵琶鹦鹉语相和。"
  ],
  "title": "吴宫辞"
 },
 {
  "id": 5840,
  "author": "白居易",
  "paragraphs": [
   "稽山镜水欢游地，犀带金章荣贵身。",
   "官职比君虽校小，封疆与我且为邻。",
   "郡楼对玩千峰月，江界平分两岸春。",
   "杭越风光诗酒主，相看更合与何人。"
  ],
  "title": "元微之除浙东观察使喜得杭越邻州先赠长句"
 },
 {
  "id": 5841,
  "author": "白居易",
  "paragraphs": [
   "我住浙江西，君去浙江东。",
   "勿言一水隔，便与千里同。",
   "富贵无人劝君酒，今宵为我尽杯中。"
  ],
  "title": "席上荅微之"
 },
 {
  "id": 5842,
  "author": "白居易",
  "paragraphs": [
   "烛下尊前一分手，舟中岸上两回头。",
   "归来虚白堂中梦，合眼先应到越州。"
  ],
  "title": "荅微之上船后留别"
 },
 {
  "id": 5843,
  "author": "白居易",
  "paragraphs": [
   "烟波尽处一点白，应是西陵古驿台。",
   "知在台边望不见，暮潮空送渡船回。"
  ],
  "title": "荅微之泊西陵驿见寄"
 },
 {
  "id": 5844,
  "author": "白居易",
  "paragraphs": [
   "贺上人回得报书，大夸州宅似仙居。",
   "厌看冯翊风沙久，喜见兰亭烟景初。",
   "日出旌旗生气色，月明楼阁在空虚。",
   "知君暗数江南郡，除却余杭尽不如。"
  ],
  "title": "荅微之夸越州州宅"
 },
 {
  "id": 5845,
  "author": "白居易",
  "paragraphs": [
   "君问西州城下事，醉中叠纸为君书。",
   "嵌空石面标罗刹，压捺潮头敌子胥。",
   "神鬼曾鞭犹不动，波涛虽打欲何如。",
   "谁知太守心相似，抵滞坚顽两有余。"
  ],
  "title": "微之重夸州居其落句有西州罗刹之谑因嘲兹石聊以寄怀"
 },
 {
  "id": 5846,
  "author": "白居易",
  "paragraphs": [
   "秦城南省清秋夜，江郡东楼明月时。",
   "去我三千六百里，得君二十五篇诗。",
   "阳春曲调高难和，淡水交情老始知。",
   "坐到天明吟未足，重封转寄与微之。"
  ],
  "title": "张十八员外以新诗二十五首见寄郡楼月下吟玩通夕因题卷后封寄微之"
 },
 {
  "id": 5847,
  "author": "白居易",
  "paragraphs": [
   "满袠填箱唱和诗，少年为戏老成悲。",
   "声声丽曲敲寒玉，句句妍辞缀色丝。",
   "吟玩独当明月夜，伤嗟同是白头时。",
   "由来才命相磨折，天遣无儿欲怨谁。"
  ],
  "title": "酬微之"
 },
 {
  "id": 5848,
  "author": "白居易",
  "paragraphs": [
   "海内声华并在身，箧中文字绝无伦。",
   "遥知独对封章草，忽忆同为献纳臣。",
   "走笔往来盈卷轴，除官递互掌丝纶。",
   "制从长庆辞高古，诗到元和体变新。",
   "各有文姬才稚齿，俱无通子继余尘。",
   "琴书何必求王粲，与女犹胜与外人。"
  ],
  "title": "余思未尽加为六韵重寄微之"
 },
 {
  "id": 5849,
  "author": "白居易",
  "paragraphs": [
   "合中同直前春事，船里相逢昨日情。",
   "分袂二年劳梦寐，并床三宿话平生。",
   "紫微半畔辞宫阙，沧海西头对郡城。",
   "聚散穷通何足道，醉来一曲放歌行。"
  ],
  "title": "荅微之咏怀见寄"
 },
 {
  "id": 5850,
  "author": "白居易",
  "paragraphs": [
   "我嗟身老岁方徂，君更官高兴转孤。",
   "军门郡合曾闲否，禹穴耶溪得到无。",
   "酒盏省陪波卷白，骰盘思共彩呼卢。",
   "一泓镜水谁能羡，自有胸中万顷湖。"
  ],
  "title": "酬微之夸镜湖"
 },
 {
  "id": 5851,
  "author": "白居易",
  "paragraphs": [
   "连夜江云黄惨淡，平明山雪白糢糊。",
   "银河沙涨三千里，梅岭花排一万株。",
   "北市风生飘散面，东楼日出照凝酥。",
   "谁家高士关门户，何处行人失道途？",
   "舞鹤庭前毛稍定，捣衣砧上练新铺。",
   "戏团稚女呵红手，愁坐衰翁对白须。",
   "压瘴一州除疾苦，呈丰万井尽欢娱。",
   "润含玉德怀君子，寒助霜威忆大夫。",
   "莫道烟波一水隔，何妨气候两乡殊。",
   "越中地暖多成雨，还有瑶台琼树无。"
  ],
  "title": "雪中即事荅微之"
 },
 {
  "id": 5852,
  "author": "白居易",
  "paragraphs": [
   "一生休戚与穷通，处处相随事事同。",
   "未死又怜沧海郡，无儿俱作白头翁。",
   "展眉只仰三杯后，代面唯凭五字中。",
   "为向两州邮吏道，莫辞来去递诗筒。"
  ],
  "title": "醉封诗筒寄微之"
 },
 {
  "id": 5853,
  "author": "白居易",
  "paragraphs": [
   "鬓毛不觉白毵毵，一事无成百不堪。",
   "共惜盛时辞阙下，同嗟除夜在江南。",
   "家山泉石寻常忆，世路风波子细谙。",
   "老校于君合先退，明年半百又加三。"
  ],
  "title": "除夜寄微之"
 },
 {
  "id": 5854,
  "author": "白居易",
  "paragraphs": [
   "白首余杭白太守，落魄抛名来已久。",
   "一辞渭北故园春，再把江南新岁酒。",
   "杯前笑歌徒勉强，镜里形容渐衰朽。",
   "领郡惭当潦倒年，邻州喜得平生友。",
   "长洲草接松江岸，曲水花连镜湖口。",
   "老去还能痛饮无，春来曾作闲游否。",
   "凭莺传语报李六，倩雁将书与元九。",
   "莫嗟一日日催人，且贵一年年入手。"
  ],
  "title": "苏州李中丞以元日郡斋感怀诗寄微之及予辄依来篇七言八韵走笔奉荅兼呈微之"
 },
 {
  "id": 5855,
  "author": "白居易",
  "paragraphs": [
   "上马复呼宾，湖边景气新。",
   "管弦三数事，骑从十余人。",
   "立换登山屐，行携漉酒巾。",
   "逢花看当妓，遇草坐为茵。",
   "西日笼黄柳，东风荡白苹。",
   "小桥装雁齿，轻浪甃鱼鳞。",
   "画舫牵徐转，银船酌慢巡。",
   "野情遗世累，醉态任天真。",
   "彼此年将老，平生分最亲。",
   "高天从所愿，远地得为邻。",
   "云树分三驿，烟波限一津。",
   "翻嗟寸步隔，却厌尺书频。",
   "浙右称雄镇，山阴委重臣。",
   "贵垂长紫绶，荣驾大朱轮。",
   "出动刀枪队，归生道路尘。",
   "雁惊弓易散，鸥怕鼓难驯。",
   "百吏瞻相面，千夫捧拥身。",
   "自然闲兴少，应负镜湖春。"
  ],
  "title": "早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄微之"
 },
 {
  "id": 5856,
  "author": "白居易",
  "paragraphs": [
   "可怜风景浙东西，先数余杭次会稽。",
   "禹庙未胜天竺寺，钱湖不羡若耶溪。",
   "摆尘野鹤春毛暖，拍水沙鸥湿翅低。",
   "更对雪楼君爱否，红栏碧甃点银泥。"
  ],
  "title": "荅微之见寄"
 },
 {
  "id": 5857,
  "author": "白居易",
  "paragraphs": [
   "城头传鼓角，灯下整衣冠。",
   "夜镜藏须白，秋泉漱齿寒。",
   "欲将闲送老，须著病辞官。",
   "更待年终后，支持归计看。"
  ],
  "title": "祭社宵兴灯前偶作"
 },
 {
  "id": 5858,
  "author": "白居易",
  "paragraphs": [
   "尽日前轩卧，神闲境亦空。",
   "有山当枕上，无事到心中。",
   "帘卷侵床日，屏遮入座风。",
   "望春春未到，应在海门东。"
  ],
  "title": "闲卧"
 },
 {
  "id": 5859,
  "author": "白居易",
  "paragraphs": [
   "浦干潮未应，堤湿冻初销。",
   "粉片妆梅朵，金丝刷柳条。",
   "鸭头新绿水，雁齿小红桥。",
   "莫怪珂声碎，春来五马骄。"
  ],
  "title": "新春江次"
 },
 {
  "id": 5860,
  "author": "白居易",
  "paragraphs": [
   "湖上春来似画图，乱峰围绕水平铺。",
   "松排山面千重翠，月点波心一颗珠。",
   "碧毯线头抽早稻，青罗裙带展新蒲。",
   "未能抛得杭州去，一半句留是此湖。"
  ],
  "title": "春题湖上"
 },
 {
  "id": 5861,
  "author": "白居易",
  "paragraphs": [
   "昏昏老与病相和，感物思君叹复歌。",
   "声早鸡先知夜短，色浓柳最占春多。",
   "沙头雨染斑斑草，水面风驱瑟瑟波。",
   "可道眼前光景恶，其如难见故人何。"
  ],
  "title": "早春忆微之"
 },
 {
  "id": 5862,
  "author": "白居易",
  "paragraphs": [
   "失为庭前雪，飞因海上风。",
   "九霄应得侣，三夜不归笼。",
   "声断碧云外，影沈明月中。",
   "郡斋从此后，谁伴白头翁。"
  ],
  "title": "失鹤"
 },
 {
  "id": 5863,
  "author": "白居易",
  "paragraphs": [
   "宴游寝食渐无味，杯酒管弦徒绕身。",
   "宾客欢娱僮仆饱，始知官职为它人。"
  ],
  "title": "自感"
 },
 {
  "id": 5864,
  "author": "白居易",
  "paragraphs": [
   "三郡何因此结缘，贞元科第忝同年。",
   "故情欢喜开书后，旧事思量在眼前。",
   "越国封疆吞碧海，杭城楼合入青烟。",
   "吴兴卑小君应屈，为是蓬莱最后仙。"
  ],
  "title": "得湖州崔十八使君书喜与杭越邻郡因成长句代贺兼寄微之"
 },
 {
  "id": 5865,
  "author": "白居易",
  "paragraphs": [
   "晓报樱桃发，春携酒客过。",
   "绿饧黏盏杓，红雪压枝柯。",
   "天色晴明少，人生事故多。",
   "停杯替花语，不醉拟如何。"
  ],
  "title": "同诸客携酒早看樱桃花"
 },
 {
  "id": 5866,
  "author": "白居易",
  "paragraphs": [
   "三月尽是头白日，与春老别更依依。",
   "凭莺为向杨花道，绊惹春风莫放归。"
  ],
  "title": "柳絮"
 },
 {
  "id": 5867,
  "author": "白居易",
  "paragraphs": [
   "一榼扶头酒，泓澄泻玉壶。",
   "十分蘸甲酌，潋艳满银盂。",
   "捧出光华动，尝看气味殊。",
   "手中稀琥珀，舌上冷醍醐。",
   "瓶里有时尽，江边无处沽。",
   "不知崔太守，更有寄来无。"
  ],
  "title": "早饮湖州酒寄崔使君"
 },
 {
  "id": 5868,
  "author": "白居易",
  "paragraphs": [
   "三载卧山城，闲知节物情。",
   "莺多过春语，蝉不待秋鸣。",
   "气嗽因寒发，风痰欲雨生。",
   "病身无所用，唯解卜阴晴。"
  ],
  "title": "病中书事"
 },
 {
  "id": 5869,
  "author": "白居易",
  "paragraphs": [
   "拣得琅玕截作筒，缄题章句写心胸。",
   "随风每喜飞如鸟，渡水常忧化作龙。",
   "粉节坚如太守信，霜筠冷称大夫容。",
   "烦君赞咏心知愧，鱼目骊珠同一封。"
  ],
  "title": "与微之唱和来去常以竹筒贮诗陈协律美而成篇因以此荅"
 },
 {
  "id": 5870,
  "author": "白居易",
  "paragraphs": [
   "席上争飞使君酒，歌中多唱舍人诗。",
   "不知明日休官后，逐我东山去是谁。"
  ],
  "title": "醉戏诸妓"
 },
 {
  "id": 5871,
  "author": "白居易",
  "paragraphs": [
   "北院人稀到，东窗事最偏。",
   "竹烟行灶上，石壁卧房前。",
   "性拙身多暇，心慵事少缘。",
   "还如病居士，唯置一床眠。"
  ],
  "title": "北院"
 },
 {
  "id": 5872,
  "author": "白居易",
  "paragraphs": [
   "五十钱唐守，应为送老官。",
   "滥蒙辞客爱，犹作近臣看。",
   "凿落愁须饮，琵琶闷遣弹。",
   "白头虽强醉，不似少年欢。"
  ],
  "title": "酬周协律"
 },
 {
  "id": 5873,
  "author": "白居易",
  "paragraphs": [
   "腾腾兀兀在人间，贵贱贤愚尽往还。",
   "膻腻筵中唯饮酒，歌钟会处独思山。",
   "存神不许三尸住，混俗无妨两鬓斑。",
   "除却余杭白太守，何人更解爱君闲。"
  ],
  "title": "题石山人"
 },
 {
  "id": 5874,
  "author": "白居易",
  "paragraphs": [
   "新篇日日成，不是爱声名。",
   "旧句时时改，无妨悦性情。",
   "但令长守郡，不觉却归城。",
   "祗拟江湖上，吟哦过一生。"
  ],
  "title": "诗解"
 },
 {
  "id": 5875,
  "author": "白居易",
  "paragraphs": [
   "早潮才落晚潮来，一月周流六十回。",
   "不独光阴朝复暮，杭州老去被潮催。"
  ],
  "title": "潮"
 },
 {
  "id": 5876,
  "author": "白居易",
  "paragraphs": [
   "已留旧政布中和，又付新词与艳歌。",
   "但是人家有遗爱，就中苏小感恩多。"
  ],
  "title": "闻歌妓唱严郎中诗因以绝句寄之"
 },
 {
  "id": 5877,
  "author": "白居易",
  "paragraphs": [
   "平铺一合锦筵开，连击三声画鼓催。",
   "红蜡烛移桃叶起，紫罗衫动柘枝来。",
   "带垂钿胯花腰重，帽转金铃雪面回。",
   "看即曲终留不住，云飘雨送向阳台。"
  ],
  "title": "柘枝妓"
 },
 {
  "id": 5878,
  "author": "白居易",
  "paragraphs": [
   "正抽碧线绣红罗，忽听黄莺敛翠蛾。",
   "秋思冬愁春怅望，大都不称意时多。"
  ],
  "title": "急乐世辞"
 },
 {
  "id": 5879,
  "author": "白居易",
  "paragraphs": [
   "锡杖登高寺，香炉忆旧峰。",
   "偶来舟不系，忽去鸟无踪。",
   "岂要留离偈，宁劳动别容。",
   "与师俱是梦，梦里暂相逢。"
  ],
  "title": "天竺寺送坚上人归庐山"
 },
 {
  "id": 5880,
  "author": "白居易",
  "paragraphs": [
   "去年十月半，君来过浙东。",
   "今年五月尽，我发向关中。",
   "两乡默默心相别，一水盈盈路不通。",
   "从此津人应省事，寂寥无复递诗筒。"
  ],
  "title": "除官赴阙留赠微之"
 },
 {
  "id": 5881,
  "author": "白居易",
  "paragraphs": [
   "吟山歌水嘲风月，便是三年官满时。",
   "春为醉眠多闭合，秋因晴望暂褰帷。",
   "更无一事移风俗，唯化州民解咏诗。"
  ],
  "title": "留题郡斋"
 },
 {
  "id": 5882,
  "author": "白居易",
  "paragraphs": [
   "耆老遮归路，壶浆满别筵。",
   "甘棠无一树，那得泪潸然。",
   "税重多贫户，农饥足旱田。",
   "唯留一湖水，与汝救凶年。"
  ],
  "title": "别州民"
 },
 {
  "id": 5883,
  "author": "白居易",
  "paragraphs": [
   "在郡六百日，入山十二回。",
   "宿因月桂落，醉为海榴开。",
   "黄纸除书到，青宫诏命催。",
   "僧徒多怅望，宾从亦裴回。",
   "寺暗烟埋竹，林香雨落梅。",
   "别桥怜白石，辞洞恋青苔。",
   "渐出松间路，犹飞马上杯。",
   "谁教冷泉水，送我下山来。"
  ],
  "title": "留题天竺灵隐两寺"
 },
 {
  "id": 5884,
  "author": "白居易",
  "paragraphs": [
   "征途行色惨风烟，祖帐离声咽管弦。",
   "翠黛不须留五马，皇恩只许住三年。",
   "绿藤阴下铺歌席，红藕花中泊妓船。",
   "处处回头尽堪恋，就中难别是湖边。"
  ],
  "title": "西湖留别"
 },
 {
  "id": 5885,
  "author": "白居易",
  "paragraphs": [
   "凭仗江波寄一辞，不须惆怅报微之。",
   "犹胜往岁峡中别，滟滪堆边招手时。"
  ],
  "title": "重寄别微之"
 },
 {
  "id": 5886,
  "author": "白居易",
  "paragraphs": [
   "东楼胜事我偏知，气象多随昏旦移。",
   "湖卷衣裳白重叠，山张屏障绿参差。",
   "海仙楼塔晴方出，江女笙箫夜始吹。",
   "春雨星攒寻蟹火，秋风霞飐弄涛旗。",
   "宴宜云髻新梳后，曲爱霓裳未拍时。",
   "太守三年嘲不尽，郡斋空作百篇诗。"
  ],
  "title": "重题别东楼"
 },
 {
  "id": 5887,
  "author": "白居易",
  "paragraphs": [
   "主人头白官仍冷，去后怜君是底人。",
   "试谒会稽元相去，不妨相见却殷勤。"
  ],
  "title": "别周军事"
 },
 {
  "id": 5888,
  "author": "白居易",
  "paragraphs": [
   "莫惜新衣舞柘枝，也从尘污汗沾垂。",
   "料君即却归朝去，不见银泥衫故时。"
  ],
  "title": "看常州柘枝赠贾使君"
 },
 {
  "id": 5889,
  "author": "白居易",
  "paragraphs": [
   "三十年前路，孤舟重往还。",
   "绕身新眷属，举目旧乡关。",
   "事去唯留水，人非但见山。",
   "啼襟与愁鬓，此日两成斑。"
  ],
  "title": "汴河路有感"
 },
 {
  "id": 5890,
  "author": "白居易",
  "paragraphs": [
   "别业埇城北，抛来二十春。",
   "改移新径路，变换旧村邻。",
   "有税田畴薄，无官弟侄贫。",
   "田园何用问，强半属他人。"
  ],
  "title": "埇桥旧业"
 },
 {
  "id": 5891,
  "author": "白居易",
  "paragraphs": [
   "汴河无景思，秋日又凄凄。",
   "地薄桑麻瘦，村贫屋舍低。",
   "早苗多间草，浊水半和泥。",
   "最是萧条处，茅城驿向西。"
  ],
  "title": "茅城驿"
 },
 {
  "id": 5892,
  "author": "白居易",
  "paragraphs": [
   "忆君我正泊行舟，望我君应上郡楼。",
   "万里月明同此夜，黄河东面海西头。"
  ],
  "title": "河阴夜泊忆微之"
 },
 {
  "id": 5893,
  "author": "白居易",
  "paragraphs": [
   "自别钱塘山水后，不多饮酒懒吟诗。",
   "欲将此意凭回櫂，报与西湖风月知。"
  ],
  "title": "杭州回舫"
 },
 {
  "id": 5894,
  "author": "白居易",
  "paragraphs": [
   "决决涌岩穴，溅溅出洞门。",
   "向东应入海，从此不归源。",
   "似叶飘辞树，如云断别根。",
   "吾身亦如此，何日返乡园。"
  ],
  "title": "途中题山泉"
 },
 {
  "id": 5895,
  "author": "白居易",
  "paragraphs": [
   "向公心切向财疏，淮上休官洛下居。",
   "三郡政能从独步，十年生计复何如。",
   "使君滩上久分手，别驾渡头先得书。",
   "且喜平安又相见，其余外事尽空虚。"
  ],
  "title": "欲到东洛得杨使君书因以此报"
 },
 {
  "id": 5896,
  "author": "白居易",
  "paragraphs": [
   "秋馆清凉日，书因解闷看。",
   "夜窗幽独处，琴不为人弹。",
   "游宴慵多废，趋朝老渐难。",
   "禅僧教断酒，道士劝休官。",
   "渭曲庄犹在，钱唐俸尚残。",
   "如能便归去，亦不至饥寒。"
  ],
  "title": "洛下寓居"
 },
 {
  "id": 5897,
  "author": "白居易",
  "paragraphs": [
   "叩齿晨兴秋院静，焚香冥坐晚窗深。",
   "七篇真诰论仙事，一卷檀经说佛心。",
   "此日尽知前境妄，多生曾被外尘侵。",
   "自嫌习性犹残处，爱咏闲诗好听琴。"
  ],
  "title": "味道"
 },
 {
  "id": 5898,
  "author": "白居易",
  "paragraphs": [
   "本性好丝桐，尘机闻即空。",
   "一声来耳里，万事离心中。",
   "清畅堪销疾，恬和好养蒙。",
   "尤宜听三乐，安慰白头翁。"
  ],
  "title": "好听琴"
 },
 {
  "id": 5899,
  "author": "白居易",
  "paragraphs": [
   "辞章讽咏成千首，心行归依向一乘。",
   "坐倚绳床闲自念，前生应是一诗僧。"
  ],
  "title": "爱咏诗"
 },
 {
  "id": 5900,
  "author": "白居易",
  "paragraphs": [
   "掌纶不称吾应笑，典郡无能我自知。",
   "别诏忽惊新命出，同寮偶与夙心期。",
   "春坊潇洒优闲地，秋鬓苍浪老大时。",
   "独占二疏应未可，龙楼见拟觅分司。"
  ],
  "title": "酬皇甫庶子见寄"
 },
 {
  "id": 5901,
  "author": "白居易",
  "paragraphs": [
   "闲官卧疾绝经过，居处萧条近洛河。",
   "水北水南秋月夜，管弦声少杵声多。"
  ],
  "title": "卧疾"
 },
 {
  "id": 5902,
  "author": "白居易",
  "paragraphs": [
   "东宫白庶子，南寺远禅师。",
   "何处遥相见，心无一事时。"
  ],
  "title": "远师"
 },
 {
  "id": 5903,
  "author": "白居易",
  "paragraphs": [
   "荤膻停夜食，吟咏散秋怀。",
   "笑问东林老，诗应不破斋。"
  ],
  "title": "问远师"
 },
 {
  "id": 5904,
  "author": "白居易",
  "paragraphs": [
   "酒醒闲独步，小院夜深凉。",
   "一领新秋簟，三间明月廊。",
   "未收残盏杓，初换热衣裳。",
   "好是幽眠处，松阴六尺床。"
  ],
  "title": "小院酒醒"
 },
 {
  "id": 5905,
  "author": "白居易",
  "paragraphs": [
   "老爱东都好寄身，足泉多竹少埃尘。",
   "年丰最喜唯贫客，秋冷先知是瘦人。",
   "幸有琴书堪作伴，苦无田宅可为邻。",
   "洛中纵未长居得，且与苏田游过春。"
  ],
  "title": "赠侯三郎中"
 },
 {
  "id": 5906,
  "author": "白居易",
  "paragraphs": [
   "忽忽心如梦，星星鬓似丝。",
   "纵贫长有酒，虽老未抛诗。",
   "俭薄身都惯，疏顽性颇宜。",
   "饭麤飧亦饱，被暖起常迟。",
   "万里归何得，三年伴是谁。",
   "华亭鹤不去，天竺石相随。",
   "王尹贳将马，田家卖与池。",
   "开门闲坐日，绕水独行时。",
   "懒慢交游许，衰羸相府知。",
   "官寮幸无事，可惜不分司。"
  ],
  "title": "求分司东都寄牛相公十韵"
 },
 {
  "id": 5907,
  "author": "白居易",
  "paragraphs": [
   "君以旷怀宜静境，我因蹇步称闲官。",
   "闭门足病非高士，劳作云心鹤眼看。"
  ],
  "title": "酬杨八"
 },
 {
  "id": 5908,
  "author": "白居易",
  "paragraphs": [
   "履道坊西角，官河曲北头。",
   "林园四邻好，风景一家秋。",
   "门闭深沈树，池通浅沮沟。",
   "拔青松直上，铺碧水平流。",
   "篱菊黄金合，窗筠绿玉稠。",
   "疑连紫阳洞，似到白苹洲。",
   "僧至多同宿，宾来辄少留。",
   "岂无诗引兴，兼有酒销忧。",
   "移榻临平岸，携茶上小舟。",
   "果穿闻鸟啄，萍破见鱼游。",
   "地与尘相远，人将境共幽。",
   "泛潭菱点镜，沈浦月生钩。",
   "厨晓烟孤起，庭寒雨半收。",
   "老饥初爱粥，瘦冷早披裘。",
   "洛下招新隐，秦中忘旧游。",
   "辞章留凤合，班籍寄龙楼。",
   "病惬官曹静，闲惭俸禄忧。",
   "琴书中有得，衣食外何求。",
   "济世才无取，谋身智不周。",
   "应须共心语，万事一时休。"
  ],
  "title": "履道新居二十韵"
 },
 {
  "id": 5909,
  "author": "白居易",
  "paragraphs": [
   "忽忆郡南山顶上，昔时同醉是今辰。",
   "笙歌委曲声延耳，金翠动摇光照身。",
   "风景不随宫相去，欢娱应逐使君新。",
   "江山宾客皆如旧，唯是当筵换主人。"
  ],
  "title": "九日思杭州旧游寄周判官及诸客"
 },
 {
  "id": 5910,
  "author": "白居易",
  "paragraphs": [
   "烟景澹蒙蒙，池边微有风。",
   "觉寒蛬近壁，知瞑鹤归笼。",
   "长貌随年改，衰情与物同。",
   "夜来霜厚薄，梨叶半低红。"
  ],
  "title": "秋晚"
 },
 {
  "id": 5911,
  "author": "白居易",
  "paragraphs": [
   "散秩留司殊有味，最宜病拙不才身。",
   "行香拜表为公事，碧洛青嵩当主人。",
   "已出闲游多到夜，却归慵卧又经旬。",
   "钱唐五马留三匹，还拟骑游搅扰春。"
  ],
  "title": "分司"
 },
 {
  "id": 5912,
  "author": "白居易",
  "paragraphs": [
   "别来王阁老，三岁似须臾。",
   "鬓上斑多少，杯前兴有无。",
   "官从分紧慢，情莫问荣枯。",
   "许入朱门否，篮舆一病夫。"
  ],
  "title": "河南王尹初到以诗代书先问之"
 },
 {
  "id": 5913,
  "author": "白居易",
  "paragraphs": [
   "朱栏映晚树，金魄落秋池。",
   "还似钱唐夜，西楼月出时。"
  ],
  "title": "池西亭"
 },
 {
  "id": 5914,
  "author": "白居易",
  "paragraphs": [
   "小竹围庭匝，平池与砌连。",
   "闲多临水坐，老爱向阳眠。",
   "营役抛身外，幽奇送枕前。",
   "谁家卧床脚，解系钓鱼船。"
  ],
  "title": "临池闲卧"
 },
 {
  "id": 5915,
  "author": "白居易",
  "paragraphs": [
   "吾庐不独贮妻儿，自觉年侵身力衰。",
   "眼下营求容足地，心中准拟挂冠时。",
   "新昌小院松当户，履道幽居竹绕池。",
   "莫道两都空有宅，林泉风月是家资。"
  ],
  "title": "吾庐"
 },
 {
  "id": 5916,
  "author": "白居易",
  "paragraphs": [
   "门庭有水巷无尘，好称闲官作主人。",
   "冷似雀罗虽少客，宽于蜗舍足容身。",
   "疏通竹径将迎月，扫掠莎台欲待春。",
   "济世料君归未得，南园北曲谩为邻。"
  ],
  "title": "题新居寄宣州崔相公"
 },
 {
  "id": 5917,
  "author": "白居易",
  "paragraphs": [
   "三年闲闷在余杭，曾为梅花醉几场。",
   "伍相庙边繁似雪，孤山园里丽如妆。",
   "蹋随游骑心长惜，折赠佳人手亦香。",
   "赏自初开直至落，欢因小饮便成狂。",
   "薛刘相次埋新垅，沈谢双飞出故乡。",
   "歌伴酒徒零散尽，唯残头白老萧郎。"
  ],
  "title": "忆杭州梅花因叙旧游寄萧协律"
 },
 {
  "id": 5918,
  "author": "白居易",
  "paragraphs": [
   "天禄阁门开，甘泉侍从回。",
   "图书皆帝籍，寮友尽仙才。",
   "骑省通中掖，龙楼隔上台。",
   "犹怜病宫相，诗寄洛阳来。"
  ],
  "title": "病中辱张常侍题集贤院诗因以继和"
 },
 {
  "id": 5919,
  "author": "白居易",
  "paragraphs": [
   "晚归骑马过天津，沙白桥红返照新。",
   "草色连延多隙地，鼓声闲缓少忙人。",
   "还如南国饶沟水，不似西京足路尘。",
   "金谷风光依旧在，无人管领石家春。"
  ],
  "title": "早春晚归"
 },
 {
  "id": 5920,
  "author": "白居易",
  "paragraphs": [
   "曾嗟放逐同巴峡，且喜归还会洛阳。",
   "时命到来须作用，功名未立莫思量。",
   "银衔叱拨欺风雪，金屑琵琶费酒浆。",
   "更待城东桃李发，共君沈醉两三场。"
  ],
  "title": "赠杨使君"
 },
 {
  "id": 5921,
  "author": "白居易",
  "paragraphs": [
   "何因散地共徘徊，人道君才我不才。",
   "骑少马蹄生易蹶，用稀印鏁涩难开。",
   "妻知年老添衣絮，婢报天寒拨酒醅。",
   "更愧小胥咨拜表，单衫冲雪夜深来。"
  ],
  "title": "赠皇甫庶子"
 },
 {
  "id": 5922,
  "author": "白居易",
  "paragraphs": [
   "穿篱绕舍碧逶迤，十亩闲居半是池。",
   "食饱窗间新睡后，脚轻林下独行时。",
   "水能性淡为吾友，竹解心虚即我师。",
   "何必悠悠人世上，劳心费目觅亲知。"
  ],
  "title": "池上竹下作"
 },
 {
  "id": 5923,
  "author": "白居易",
  "paragraphs": [
   "年来数出觅风光，亦不全闲亦不忙。",
   "放鞚体安骑稳马，隔袍身暖照晴阳。",
   "迎春日日添诗思，送老时时放酒狂。",
   "除却髭须白一色，其余未伏少年郎。"
  ],
  "title": "闲出觅春戏赠诸郎官"
 },
 {
  "id": 5924,
  "author": "白居易",
  "paragraphs": [
   "暖阁春初入，温炉兴稍阑。",
   "晚风犹冷在，夜火且留看。",
   "独宿相依久，多情欲别难。",
   "谁能共天语，长遣四时寒。"
  ],
  "title": "别春炉"
 },
 {
  "id": 5925,
  "author": "白居易",
  "paragraphs": [
   "水一塘，䑳一只。",
   "䑳头漾漾知风起，䑳背萧萧闻雨滴。",
   "醉卧船中欲醒时，忽疑身是江南客。"
  ],
  "title": "泛小䑳二首 一"
 },
 {
  "id": 5926,
  "author": "白居易",
  "paragraphs": [
   "船缓进，水平流。",
   "一茎竹篙剔船尾，两幅青幕覆船头。",
   "亚竹乱藤多照岸，如从凤口向湖州。"
  ],
  "title": "泛小䑳二首 二"
 },
 {
  "id": 5927,
  "author": "白居易",
  "paragraphs": [
   "天气妍和水色鲜，闲吟独步小桥边。",
   "池塘草绿无佳句，虚卧春窗梦阿怜。"
  ],
  "title": "梦行简"
 },
 {
  "id": 5928,
  "author": "白居易",
  "paragraphs": [
   "弊宅须重葺，贫家乏羡财。",
   "桥凭川守造，树倩府僚栽。",
   "朱板新犹湿，红英暖渐开。",
   "仍期更携酒，倚槛看花来。"
  ],
  "title": "题新居呈王尹兼简府中三掾"
 },
 {
  "id": 5929,
  "author": "白居易",
  "paragraphs": [
   "非琴非瑟亦非筝，拨柱推弦调未成。",
   "欲散白头千万恨，只消红袖两三声。"
  ],
  "title": "云和"
 },
 {
  "id": 5930,
  "author": "白居易",
  "paragraphs": [
   "欲随年少强游春，自觉风光不属身。",
   "歌舞屏风花障上，几时曾画白头人。"
  ],
  "title": "春老"
 },
 {
  "id": 5931,
  "author": "白居易",
  "paragraphs": [
   "晚来篮轝雪中回，喜遇君家门正开。",
   "唯要主人青眼待，琴诗谈笑自将来。"
  ],
  "title": "春雪过皇甫家"
 },
 {
  "id": 5932,
  "author": "白居易",
  "paragraphs": [
   "洞房门上挂桑弧，香水盆中浴凤雏。",
   "还似初生三日魄，嫦娥满月即成珠。"
  ],
  "title": "崔侍御以孩子三日示其所生诗见示因以二绝句和之 一"
 },
 {
  "id": 5933,
  "author": "白居易",
  "paragraphs": [
   "爱惜肯将同宝玉，喜欢应胜得王侯。",
   "弄璋诗句多才思，愁杀无儿老邓攸。"
  ],
  "title": "崔侍御以孩子三日示其所生诗见示因以二绝句和之 二"
 },
 {
  "id": 5934,
  "author": "白居易",
  "paragraphs": [
   "闲游何必多徒侣，相劝时时举一杯。",
   "博望苑中无职役，建春门外足池台。",
   "绿油剪叶蒲新长，红蜡黏枝杏欲开。",
   "白马朱衣两宫相，可怜天气出城来。"
  ],
  "title": "与皇甫庶子同游城东"
 },
 {
  "id": 5935,
  "author": "白居易",
  "paragraphs": [
   "记得旧诗章，花多数洛阳及逢枝似雪，已是鬓成霜。",
   "向后光阴促，从前事意忙。",
   "无因重年少，何计驻时芳。",
   "欲送愁离面，须倾酒入肠。",
   "白头无藉在，醉倒亦何妨。"
  ],
  "title": "洛城东花下作"
 },
 {
  "id": 5936,
  "author": "白居易",
  "paragraphs": [
   "洛阳陌上少交亲，履道城边欲暮春。",
   "崔在吴兴元在越，出门骑马觅何人。"
  ],
  "title": "晚春寄微之幷崔湖州"
 },
 {
  "id": 5937,
  "author": "白居易",
  "paragraphs": [
   "闲绕洛阳城，无人知姓名。",
   "病乘篮轝出，老著茜衫行。",
   "处处花相引，时时酒一倾。",
   "借君溪阁上，醉咏两三声。"
  ],
  "title": "城东闲行因题尉迟司业水阁"
 },
 {
  "id": 5938,
  "author": "白居易",
  "paragraphs": [
   "孟夏爱吾庐，陶潜语不虚。",
   "花樽飘落酒，风案展开书。",
   "邻女偷新果，家僮漉小鱼。",
   "不知皇甫七，池上兴何如。"
  ],
  "title": "寄皇甫七"
 },
 {
  "id": 5939,
  "author": "白居易",
  "paragraphs": [
   "上马行数里，逢花倾一杯。",
   "更无停泊处，还是觅君来。"
  ],
  "title": "访皇甫七"
 },
 {
  "id": 5940,
  "author": "白居易",
  "paragraphs": [
   "乱雪千花落，新丝两鬓生。",
   "老除吴郡守，春别洛阳城。",
   "江上今重去，城东更一行。",
   "别花何用伴，劝酒有残莺。"
  ],
  "title": "除苏州刺史别洛城东花"
 },
 {
  "id": 5941,
  "author": "白居易",
  "paragraphs": [
   "客有东征者，夷门一落帆。",
   "二年方得到，五日未为淹。",
   "在浚旌重葺，游梁馆更添。",
   "心因好善乐，貌为礼贤谦。",
   "俗阜知敦劝，民安见察廉。",
   "仁风扇道路，阴雨膏闾阎。",
   "文律操将柄，兵机钓得钤。",
   "碧幢油叶叶，红斾火襜襜。",
   "景象春加丽，威容晓助严。",
   "枪森赤豹尾，纛咤黑龙髯。",
   "门静尘初敛，城昏日半衔。",
   "选幽开后院，占胜坐前檐。",
   "平展丝头毯，高褰锦额帘。",
   "雷捶柘枝鼓，雪摆胡腾衫。",
   "发滑歌钗坠，妆光舞汗沾。",
   "回灯花簇簇，过酒玉纤纤。",
   "馔盛盘心𣨼，醅浓盏底黏。",
   "陆珍熊掌烂，海味蟹螯咸。",
   "福履千夫祝，形仪四座瞻。",
   "羊公长在岘，傅说莫归岩。",
   "眷爱人人遍，风情事事兼。",
   "犹嫌客不醉，同赋夜厌厌。"
  ],
  "title": "奉和汴州令狐令公二十二韵"
 },
 {
  "id": 5942,
  "author": "白居易",
  "paragraphs": [
   "鸟栖鱼不动，月照夜江深。",
   "身外都无事，舟中只有琴。",
   "七弦为益友，两耳是知音。",
   "心静即声淡，其间无古今。"
  ],
  "title": "船夜援琴"
 },
 {
  "id": 5943,
  "author": "白居易",
  "paragraphs": [
   "换印虽频命未通，历阳湖上又秋风。",
   "不教才展休明代，为罚诗争造化功。",
   "我亦思归田舍下，君应厌卧郡斋中。",
   "好相收拾为闲伴，年齿官班约略同。"
  ],
  "title": "荅刘和州禹锡"
 },
 {
  "id": 5944,
  "author": "白居易",
  "paragraphs": [
   "淮水东南阔，无风渡亦难。",
   "孤烟生乍直，远树望多圆。",
   "春浪櫂声急，夕阳帆影残。",
   "清流宜映月，今夜重吟看。"
  ],
  "title": "渡淮"
 },
 {
  "id": 5945,
  "author": "白居易",
  "paragraphs": [
   "杭城隔岁转苏台，还拥前时五马回。",
   "厌见簿书先眼合，喜逢杯酒暂眉开。",
   "未酬恩宠年空去，欲立功名命不来。",
   "一别承明三领郡，甘从人道是粗才。"
  ],
  "title": "赴苏州至常州荅贾舍人"
 },
 {
  "id": 5946,
  "author": "白居易",
  "paragraphs": [
   "为问三丞相，如何秉国钧。",
   "那将最剧郡，付与苦慵人。",
   "岂有吟诗客，堪为持节臣。",
   "不才空饱暖，无惠及饥贫。",
   "昨卧南城月，今行北境春。",
   "铅刀磨欲尽，银印换何频。",
   "杭老遮车辙，吴童扫路尘。",
   "虚迎复虚送，惭见两州民。"
  ],
  "title": "去岁罢杭州今春领吴郡惭无善政聊写鄙怀兼寄三相公"
 },
 {
  "id": 5947,
  "author": "白居易",
  "paragraphs": [
   "新诗传咏忽纷纷，楚老吴娃耳遍闻。",
   "尽解呼为好才子，不知官是上将军。",
   "辞人命薄多无位，战将功高少有文。",
   "谢朓篇章韩信钺，一生双得不如君。"
  ],
  "title": "宣武令狐相公以诗寄赠传播吴中聊奉短草用申酬谢"
 },
 {
  "id": 5948,
  "author": "白居易",
  "paragraphs": [
   "形容瘦薄诗情苦，岂是人间有相人。",
   "只合一生眠白屋，何因三度拥朱轮。",
   "金章未佩虽非贵，银榼常携亦不贫。",
   "唯是无儿头早白，被天磨折恰平均。"
  ],
  "title": "自咏"
 },
 {
  "id": 5949,
  "author": "白居易",
  "paragraphs": [
   "君颜贵茂不清羸，君句雄华不苦悲。",
   "何事遣君还似我，髭须早白亦无儿。"
  ],
  "title": "吟前篇因寄微之"
 },
 {
  "id": 5950,
  "author": "白居易",
  "paragraphs": [
   "紫薇花对紫微翁，名目虽同貌不同。",
   "独占芳菲当夏景，不将颜色托春风。",
   "浔阳官舍双高树，兴善僧庭一大丛。",
   "何似苏州安置处，花堂栏下月明中。"
  ],
  "title": "紫薇花"
 },
 {
  "id": 5951,
  "author": "白居易",
  "paragraphs": [
   "经旬不饮酒，逾月未闻歌。",
   "岂是风情少，其如尘事多。",
   "虎丘惭客问，娃馆妒人过。",
   "莫笑笼中鹤，相看去几何。"
  ],
  "title": "题笼鹤"
 },
 {
  "id": 5952,
  "author": "白居易",
  "paragraphs": [
   "为我踟蹰停酒盏，与君约略说杭州。",
   "山名天竺堆青黛，湖号钱唐泻绿油。",
   "大屋檐多装雁齿，小航船亦画龙头。",
   "所嗟水路无三百，官系何因得再游。"
  ],
  "title": "荅客问杭州"
 },
 {
  "id": 5953,
  "author": "白居易",
  "paragraphs": [
   "阊门四望郁苍苍，始觉州雄土俗强。",
   "十万夫家供课税，五千子弟守封疆。",
   "阖闾城碧铺秋草，乌鹊桥红带夕阳。",
   "处处楼前飘管吹，家家门外泊舟航。",
   "云埋虎寺山藏色，月耀娃宫水放光。",
   "曾赏钱唐嫌茂苑，今来未敢苦夸张。"
  ],
  "title": "登阊门闲望"
 },
 {
  "id": 5954,
  "author": "白居易",
  "paragraphs": [
   "妓筵今夜别姑苏，客櫂明朝向镜湖。",
   "莫泛扁舟寻范蠡，且随五马觅罗敷。",
   "兰亭月破能回否，娃馆秋凉却到无。",
   "好与使君为老伴，归来休染白髭须。"
  ],
  "title": "代诸妓赠送周判官"
 },
 {
  "id": 5955,
  "author": "白居易",
  "paragraphs": [
   "娃馆松江北，稽城浙水东。",
   "屈君为长吏，伴我作衰翁。",
   "旌斾知非远，烟云望不通。",
   "忙多对酒榼，兴少阅诗筒。",
   "淡白秋来日，疏凉雨后风。",
   "余霞数片绮，新月一张弓。",
   "影满衰桐树，香凋晚蕙丛。",
   "饥啼春谷鸟，寒怨络丝虫。",
   "览镜头虽白，听歌耳未聋。",
   "老愁从此遣，醉笑与谁同。",
   "清旦方堆案，黄昏始退公。",
   "可怜朝暮景，销在两衙中。"
  ],
  "title": "秋寄微之十二韵"
 },
 {
  "id": 5956,
  "author": "白居易",
  "paragraphs": [
   "荷芰绿参差，新秋水满池。",
   "早凉生北槛，残照下东篱。",
   "露饱蝉声懒，风干柳意衰。",
   "过潘二十岁，何必更愁悲。"
  ],
  "title": "池上早秋"
 },
 {
  "id": 5957,
  "author": "白居易",
  "paragraphs": [
   "常爱西亭面北林，公私尘事不能侵。",
   "共闲作伴无如鹤，与老相宜只有琴。",
   "莫遣是非分作界，须教吏隐合为心。",
   "可怜此道人皆见，但要修行功用深。"
  ],
  "title": "郡西亭偶咏"
 },
 {
  "id": 5958,
  "author": "白居易",
  "paragraphs": [
   "暗淡绯衫称老身，半披半曳出朱门。",
   "袖中吴郡新诗本，襟上杭州旧酒痕。",
   "残色过梅看向尽，故香因洗嗅犹存。",
   "曾经烂熳三年著，欲弃空箱似少恩。"
  ],
  "title": "故衫"
 },
 {
  "id": 5959,
  "author": "白居易",
  "paragraphs": [
   "风琴秋拂匣，月户夜开关。",
   "荣启先生乐，姑苏太守闲。",
   "传声千古后，得意一时间。",
   "却怪钟期耳，唯听水与山。"
  ],
  "title": "郡中夜听李山人弹三乐"
 },
 {
  "id": 5960,
  "author": "白居易",
  "paragraphs": [
   "子堕本从天竺寺，根盘今在阖闾城。",
   "当时应逐南风落，落向人间取次生。"
  ],
  "title": "东城桂三首 一"
 },
 {
  "id": 5961,
  "author": "白居易",
  "paragraphs": [
   "霜雪压多虽不死，荆榛长疾欲相埋。",
   "长忧落在樵人手，卖作苏州一束柴。"
  ],
  "title": "东城桂三首 二"
 },
 {
  "id": 5962,
  "author": "白居易",
  "paragraphs": [
   "遥知天上桂花孤，试问嫦娥更要无。"
  ],
  "title": "东城桂三首 三"
 },
 {
  "id": 5963,
  "author": "白居易",
  "paragraphs": [
   "吾年五十加朝散，尔亦今年赐服章。",
   "齿发恰同知命岁，官衔俱是客曹郎。",
   "荣传锦帐花联萼，彩动绫袍雁趁行。",
   "大抵著绯宜老大，莫嫌秋鬓数茎霜。"
  ],
  "title": "闻行简恩赐章服喜成长句寄之"
 },
 {
  "id": 5964,
  "author": "白居易",
  "paragraphs": [
   "露坠萎花槿，风吹败叶荷。",
   "老心欢乐少，秋眼感伤多。",
   "芳岁今如此，衰翁可奈何。",
   "犹应不如醉，试遣唤笙歌。"
  ],
  "title": "唤笙歌"
 },
 {
  "id": 5965,
  "author": "白居易",
  "paragraphs": [
   "一抛学士笔，三佩使君符。",
   "未换银青绶，唯添雪白须。",
   "公门衙退掩，妓席客来铺。",
   "履舃从相近，讴吟任所须。",
   "金衔嘶五马，钿带舞双姝。",
   "不得当年有，犹胜到老无。",
   "合声歌汉月，齐手拍吴歈。",
   "今夜还先醉，应烦红袖扶。"
  ],
  "title": "对酒吟"
 },
 {
  "id": 5966,
  "author": "白居易",
  "paragraphs": [
   "阊门曙色欲苍苍，星月高低宿水光。",
   "櫂举影摇灯烛动，舟移声拽管弦长。",
   "渐看海树红生日，遥见包山白带霜。",
   "出郭已行十五里，唯消一曲慢霓裳。"
  ],
  "title": "早发赴洞庭舟中作"
 },
 {
  "id": 5967,
  "author": "白居易",
  "paragraphs": [
   "水天向晚碧沉沉，树影霞光重叠深。",
   "浸月冷波千顷练，苞霜新橘万株金。",
   "幸无案牍何妨醉，纵有笙歌不废吟。",
   "十只画船何处宿，洞庭山脚太湖心。"
  ],
  "title": "宿湖中"
 },
 {
  "id": 5968,
  "author": "白居易",
  "paragraphs": [
   "洞庭贡橘拣宜精，太守勤王请自行。",
   "珠颗形容随日长，琼浆气味得霜成。",
   "登山敢惜驽骀力，望阙难伸蝼蚁情。",
   "疏贱无由亲跪献，愿凭朱实表丹诚。"
  ],
  "title": "拣贡橘书情"
 },
 {
  "id": 5969,
  "author": "白居易",
  "paragraphs": [
   "湖山处处好淹留，最爱东湾北坞头。",
   "掩映橘林千点火，泓澄潭水一盆油。",
   "龙头画舸衔明月，鹊脚红旗蘸碧流。",
   "为报茶山崔太守，与君各是一家游。"
  ],
  "title": "夜泛阳坞入明月湾即事寄崔湖州"
 },
 {
  "id": 5970,
  "author": "白居易",
  "paragraphs": [
   "烟渚云帆处处通，飘然舟似入虚空。",
   "玉杯浅酌巡初匝，金管徐吹曲未终。",
   "黄夹缬林寒有叶，碧琉璃水净无风。",
   "避旗飞鹭翩翻白，惊鼓跳鱼拨剌红。",
   "涧雪压多松偃蹇，岩泉滴久石玲珑。",
   "书为故事留湖上，吟作新诗寄浙东。",
   "军府威容从道盛，江山气色定知同。",
   "报君一事君应羡，五宿澄波皓月中。"
  ],
  "title": "泛太湖书事寄微之"
 },
 {
  "id": 5971,
  "author": "白居易",
  "paragraphs": [
   "曾为白社羁游子，今作朱门醉饱身。",
   "十万户州尤觉贵，二千石禄敢言贫。",
   "重裘每念单衣士，兼味尝思旅食人。",
   "新馆寒来多少客，欲回歌酒暖风尘。"
  ],
  "title": "题新馆"
 },
 {
  "id": 5972,
  "author": "白居易",
  "paragraphs": [
   "宿云黄惨淡，晓雪白飘飖。",
   "散面遮槐市，堆花压柳桥。",
   "四郊铺缟素，万室甃琼瑶。",
   "银榼携桑落，金炉上丽谯。",
   "光迎舞妓动，寒近醉人销。",
   "歌乐虽盈耳，惭无五袴谣。"
  ],
  "title": "西楼喜雪命宴"
 },
 {
  "id": 5973,
  "author": "白居易",
  "paragraphs": [
   "池边新种七株梅，欲到花时点检来。",
   "莫怕长洲桃李妒，今年好为使君开。"
  ],
  "title": "新栽梅"
 },
 {
  "id": 5974,
  "author": "白居易",
  "paragraphs": [
   "钱唐山水接苏台，两地褰帷愧不才。",
   "政事素无争学得，风情旧有且将来。",
   "双蛾解珮啼相送，五马鸣珂笑却回。",
   "不似刘郎无景行，长抛春恨在天台。"
  ],
  "title": "酬刘和州戏赠"
 },
 {
  "id": 5975,
  "author": "白居易",
  "paragraphs": [
   "闻道毗陵诗酒兴，近来积渐学姑苏。",
   "罨头新令从偷去，刮骨清吟得似无。"
  ],
  "title": "戏和贾常州醉中二绝句 一"
 },
 {
  "id": 5976,
  "author": "白居易",
  "paragraphs": [
   "越调管吹留客曲，吴吟诗送暖寒杯。",
   "娃宫无限风流事，好遣孙心暂学来。"
  ],
  "title": "戏和贾常州醉中二绝句 二"
 },
 {
  "id": 5977,
  "author": "白居易",
  "paragraphs": [
   "微之别久能无叹，知退书稀岂免愁。",
   "甲子百年过半后，光阴一岁欲终头。",
   "池水晓合胶船底，楼雪晴销露瓦沟。",
   "自觉欢情随日减，苏州心不及杭州。"
  ],
  "title": "岁暮寄微之三首 一"
 },
 {
  "id": 5978,
  "author": "白居易",
  "paragraphs": [
   "荣进虽频退亦频，与君才命不调匀。",
   "若不九重中掌事，即须千里外抛身。",
   "紫垣南北厅曾对，沧海东西郡又邻。",
   "唯欠结庐嵩洛下，一时归去作闲人。"
  ],
  "title": "岁暮寄微之三首 二"
 },
 {
  "id": 5979,
  "author": "白居易",
  "paragraphs": [
   "白头岁暮苦相思，除却悲吟无可为。",
   "枕上从妨一夜睡，灯前读尽十年诗。",
   "龙钟校正骑驴日，憔悴通江司马时。",
   "若并如今是全活，纡朱拖紫且开眉。"
  ],
  "title": "岁暮寄微之三首 三"
 },
 {
  "id": 5980,
  "author": "白居易",
  "paragraphs": [
   "弟妹妻孥小侄甥，娇痴弄我助欢情。",
   "岁盏后推蓝尾酒，春盘先劝胶牙饧。",
   "形骸潦到虽堪叹，骨肉团圆亦可荣。",
   "犹有夸张少年处，笑呼张丈唤殷兄。"
  ],
  "title": "岁日家宴戏示弟侄等兼呈张侍御二十八丈殷判官二十三兄"
 },
 {
  "id": 5981,
  "author": "白居易",
  "paragraphs": [
   "黄鹂巷口莺欲语，乌鹊河头冰欲销。",
   "绿浪东西南北水，红栏三百九十桥。",
   "鸳鸯荡漾双双翅，杨柳交加万万条。",
   "借问春风来早晚，只从前日到今朝。"
  ],
  "title": "正月三日闲行"
 },
 {
  "id": 5982,
  "author": "白居易",
  "paragraphs": [
   "逐胜移朝宴，留欢放晚衙。",
   "宾寮多谢客，骑从半吴娃。",
   "到处销春景，归时及月华。",
   "城阴一道直，烛焰两行斜。",
   "东吹先催柳，南霜不杀花。",
   "皋桥夜沽酒，灯火是谁家。"
  ],
  "title": "夜归"
 },
 {
  "id": 5983,
  "author": "白居易",
  "paragraphs": [
   "岂独年相迫，兼为病所侵。",
   "春来痰气动，老去嗽声深。",
   "眼暗犹操笔，头斑未挂簪。",
   "因循过日月，真是俗人心。"
  ],
  "title": "自叹"
 },
 {
  "id": 5984,
  "author": "白居易",
  "paragraphs": [
   "少年宾旅非吾辈，晚岁簪缨束我身。",
   "酒散更无同宿客，诗成长作独吟人。",
   "苹洲会面知何日，镜水离心又一春。",
   "两处也应相忆在，官高年长少情亲。"
  ],
  "title": "郡中闲独寄微之及崔湖州"
 },
 {
  "id": 5985,
  "author": "白居易",
  "paragraphs": [
   "小舫一艘新造了，轻装梁柱庳安篷。",
   "深坊静岸游应遍，浅水低桥去尽通。",
   "黄柳影笼随櫂月，白苹香起打头风。",
   "慢牵欲傍樱桃泊，借问谁家花最红。"
  ],
  "title": "小舫"
 },
 {
  "id": 5986,
  "author": "白居易",
  "paragraphs": [
   "足伤遭马坠，腰重倩人擡。",
   "秪合窗间卧，何由花下来。",
   "坐依桃叶枝，行呷地黄杯。",
   "强出非他意，东风落尽梅。"
  ],
  "title": "马坠强出赠同座"
 },
 {
  "id": 5987,
  "author": "白居易",
  "paragraphs": [
   "遥闻境会茶山夜，珠翠歌钟俱绕身。",
   "盘下中分两州界，灯前合作一家春。",
   "青娥遰舞应争妙，紫笋齐尝各鬬新。",
   "自叹花时北窗下，蒲黄酒对病眠人。"
  ],
  "title": "夜闻贾常州崔湖州茶山境会想羡欢宴因寄此诗"
 },
 {
  "id": 5988,
  "author": "白居易",
  "paragraphs": [
   "海山郁郁石棱棱，新豁高居正好登。",
   "南临赡部三千界，东对蓬宫十二层。",
   "报我楼成秋望月，把君诗读夜回灯。",
   "无妨却有他心眼，妆点亭台即不能。"
  ],
  "title": "酬微之开拆新楼初毕相报末联见戏之作"
 },
 {
  "id": 5989,
  "author": "白居易",
  "paragraphs": [
   "水国多阴常懒出，老夫饶病爱闲眠。",
   "三旬卧度莺花月，一半春销风雨天。",
   "薄暮何人吹觱篥，新晴几处缚秋千。",
   "彩绳芳树长如旧，唯是年年换少年。"
  ],
  "title": "病中多雨逢寒食"
 },
 {
  "id": 5990,
  "author": "白居易",
  "paragraphs": [
   "好风胧月清明夜，碧砌红轩刺史家。",
   "独绕回廊行复歇，遥听弦管暗看花。"
  ],
  "title": "清明夜"
 },
 {
  "id": 5991,
  "author": "白居易",
  "paragraphs": [
   "金谷园中黄袅娜，曲江亭畔碧婆娑。",
   "老来处处游行遍，不似苏州柳最多。",
   "絮扑白头条拂面，使君无计奈春何。"
  ],
  "title": "苏州柳"
 },
 {
  "id": 5992,
  "author": "白居易",
  "paragraphs": [
   "一春惆怅残三日，醉问周郎忆得无。",
   "柳絮送人莺劝酒，去年今日别东都。"
  ],
  "title": "三月二十八日赠周判官"
 },
 {
  "id": 5993,
  "author": "白居易",
  "paragraphs": [
   "红杏初生叶，青梅已缀枝。",
   "阑珊花落后，寂寞酒醒时。",
   "坐闷低眉久，行慵举足迟。",
   "少年君莫怪，头白自应知。"
  ],
  "title": "偶作"
 },
 {
  "id": 5994,
  "author": "白居易",
  "paragraphs": [
   "分无佳丽敌西施，敢有文章替左司。",
   "随分笙歌聊自乐，等闲篇咏被人知。",
   "花边妓引寻香径，月下僧留宿剑池。",
   "可惜当时好风景，吴王应不解吟诗。"
  ],
  "title": "重荅刘和州"
 },
 {
  "id": 5995,
  "author": "白居易",
  "paragraphs": [
   "少年曾管二千兵，昼听笙歌夜斫营。",
   "自反丘园头尽白，每逢旗鼓眼犹明。",
   "杭州暮醉连床卧，吴郡春游并马行。",
   "自愧阿连官职慢，只教兄作使君兄。"
  ],
  "title": "奉送三兄"
 },
 {
  "id": 5996,
  "author": "白居易",
  "paragraphs": [
   "留春不住登城望，惜夜相将秉烛游。",
   "风月万家河两岸，笙歌一曲郡西楼。",
   "诗听越客吟何苦，酒被吴娃劝不休。",
   "从道人生都是梦，梦中欢笑亦胜愁。"
  ],
  "title": "城上夜宴"
 },
 {
  "id": 5997,
  "author": "白居易",
  "paragraphs": [
   "含桃最说出东吴，香色鲜秾气味殊。",
   "洽恰举头千万颗，婆娑拂面两三株。",
   "鸟偷飞处衔将火，人摘争时蹋破珠。",
   "可惜风吹兼雨打，明朝后日即应无。"
  ],
  "title": "吴樱桃"
 },
 {
  "id": 5998,
  "author": "白居易",
  "paragraphs": [
   "林下春将尽，池边日半斜。",
   "樱桃落砌颗，夜合隔帘花。",
   "尝酒留闲客，行茶使小娃。",
   "残杯劝不饮，留醉向谁家。"
  ],
  "title": "春尽劝客酒"
 },
 {
  "id": 5999,
  "author": "白居易",
  "paragraphs": [
   "腥血与荤蔬，停来一月余。",
   "肌肤虽瘦损，方寸任清虚。",
   "体适通宵坐，头慵隔日梳。",
   "眼前无俗物，身外即僧居。",
   "水榭风来远，松廊雨过初。",
   "褰帘放巢燕，投食施池鱼。",
   "久别闲游伴，频劳问疾书。",
   "不知湖与越，吏隐兴何如。"
  ],
  "title": "仲夏斋居偶题八韵寄微之及崔湖州"
 },
 {
  "id": 6000,
  "author": "白居易",
  "paragraphs": [
   "红紫共纷纷，祗承老使君。",
   "移舟木兰櫂，行酒石榴裙。",
   "水色窗窗见，花香院院闻。",
   "恋他官舍住，双鬓白如云。"
  ],
  "title": "官宅"
 },
 {
  "id": 6001,
  "author": "白居易",
  "paragraphs": [
   "荷香清露坠，柳动好风生。",
   "微月初三夜，新蝉第一声。",
   "乍闻愁北客，静听忆东京。",
   "我有竹林宅，别来蝉再鸣。",
   "不知池上月，谁拨小船行。"
  ],
  "title": "六月三日夜闻蝉"
 },
 {
  "id": 6002,
  "author": "白居易",
  "paragraphs": [
   "青石一两片，白莲三四枝。",
   "寄将东洛去，心与物相随。",
   "石倚风前树，莲栽月下池。",
   "遥知安置处，预想发荣时。",
   "领郡来何远，还乡去已迟。",
   "莫言千里别，岁晚有心期。"
  ],
  "title": "莲石"
 },
 {
  "id": 6003,
  "author": "白居易",
  "paragraphs": [
   "散乱空中千片雪，蒙笼物上一重纱。",
   "纵逢晴景如看雾，不是春天亦看花。",
   "僧说客尘来眼界，医言风眩在肝家。",
   "两头治疗何曾瘥，药力微茫佛力赊。"
  ],
  "title": "眼病二首 一"
 },
 {
  "id": 6004,
  "author": "白居易",
  "paragraphs": [
   "眼藏损伤来已久，病根牢固去应难。",
   "医师尽劝先停酒，道侣多教早罢官。",
   "案上谩铺龙树论，盒中虚撚决明丸。",
   "人间方药应无益，争得金箆试刮看。"
  ],
  "title": "眼病二首 二"
 },
 {
  "id": 6005,
  "author": "白居易",
  "paragraphs": [
   "香刹看非远，祇园入始深。",
   "龙蟠松矫矫，玉立竹森森。",
   "怪石千僧坐，灵池一剑沈。",
   "海当亭两面，山在寺中心。",
   "酒熟凭花劝，诗成倩鸟吟。",
   "寄言轩冕客，此地好抽簪。"
  ],
  "title": "题东武丘寺六韵"
 },
 {
  "id": 6006,
  "author": "白居易",
  "paragraphs": [
   "不厌西丘寺，闲来即一过。",
   "舟船转云岛，楼阁出烟萝。",
   "路入青松影，门临白月波。",
   "鱼跳惊秉烛，猿覰怪鸣珂。",
   "摇曳双红斾，娉婷十翠娥。",
   "香花助罗绮，钟梵避笙歌。",
   "领郡时将久，游山数几何。",
   "一年十二度，非少亦非多。"
  ],
  "title": "夜游西武丘寺八韵"
 },
 {
  "id": 6007,
  "author": "白居易",
  "paragraphs": [
   "苏杭自昔称名郡，牧守当今当好官。",
   "两地江山蹋得遍，五年风月咏将残。",
   "几时酒盏曾抛却，何处花枝不把看？",
   "白发满头归得也，诗情酒兴渐阑珊。"
  ],
  "title": "咏怀"
 },
 {
  "id": 6008,
  "author": "白居易",
  "paragraphs": [
   "日觉双眸暗，年惊两鬓苍。",
   "病应无处避，老更不宜忙。",
   "徇俗心情少，休官道理长。",
   "今秋归去定，何必重思量。"
  ],
  "title": "重咏"
 },
 {
  "id": 6009,
  "author": "白居易",
  "paragraphs": [
   "心中久有归田计，身上都无济世才。",
   "长告初从百日满，故乡元约一年回。",
   "马辞辕下头高举，鹤出笼中翅大开。",
   "但拂衣行莫回顾，的无官职趁人来。"
  ],
  "title": "百日假满"
 },
 {
  "id": 6010,
  "author": "白居易",
  "paragraphs": [
   "眼暗头风事事妨，绕篱新菊为谁黄。",
   "闲游日久心慵倦，痛饮年深肺损伤。",
   "吴郡两回逢九月，越州四度见重阳。",
   "怕飞杯酒多分数，厌听笙歌旧曲章。",
   "蟋蟀声寒初过雨，茱萸色浅未经霜。",
   "去秋共数登高会，又被今年减一场。"
  ],
  "title": "九日寄微之"
 },
 {
  "id": 6011,
  "author": "白居易",
  "paragraphs": [
   "好是清凉地，都无系绊身。",
   "晚晴宜野寺，秋景属闲人。",
   "净石堪敷坐，寒泉可濯巾。",
   "自惭容鬓上，犹带郡庭尘。"
  ],
  "title": "题报恩寺"
 },
 {
  "id": 6012,
  "author": "白居易",
  "paragraphs": [
   "卧听冬冬衙鼓声，起迟睡足长心情。",
   "华簪脱后头虽白，堆案抛来眼校明。",
   "闲上篮轝乘兴出，醉回花舫信风行。",
   "明朝更濯尘缨去，闻道松江水最清。"
  ],
  "title": "晚起"
 },
 {
  "id": 6013,
  "author": "白居易",
  "paragraphs": [
   "朝从思益峰游后，晚到楞伽寺歇时。",
   "照水姿容虽已老，上山筋力未全衰。",
   "行逢禅客多相问，坐倚渔舟一自思。",
   "犹去悬车十五载，休官非早亦非迟。"
  ],
  "title": "自思益寺次楞伽寺作"
 },
 {
  "id": 6014,
  "author": "白居易",
  "paragraphs": [
   "震泽平芜岸，松江落叶波。",
   "在官常梦想，为客始经过。",
   "水面排罾网，船头簇绮罗。",
   "朝盘鲙红鲤，夜烛舞青娥。",
   "雁断知风急，潮平见月多。",
   "繁丝与促管，不解和渔歌。"
  ],
  "title": "松江亭携乐观渔宴宿"
 },
 {
  "id": 6015,
  "author": "白居易",
  "paragraphs": [
   "高高白月上青林，客去僧归独夜深。",
   "荤血屏除唯对酒，歌钟放散只留琴。",
   "更无俗物当人眼，但有泉声洗我心。",
   "最爱晓亭东望好，太湖烟水绿沈沈。"
  ],
  "title": "宿灵岩寺上院"
 },
 {
  "id": 6016,
  "author": "白居易",
  "paragraphs": [
   "腰痛拜迎人客倦，眼昏勾押簿书难。",
   "辞官归去缘衰病，莫作陶潜范蠡看。"
  ],
  "title": "酬别周从事二首 一"
 },
 {
  "id": 6017,
  "author": "白居易",
  "paragraphs": [
   "洛下田园久抛掷，吴中歌酒莫留连。",
   "嵩阳云树伊川月，已校归迟四五年。"
  ],
  "title": "酬别周从事二首 二"
 },
 {
  "id": 6018,
  "author": "白居易",
  "paragraphs": [
   "自开山寺路，水陆往来频。",
   "银勒牵骄马，花船载丽人。",
   "芰荷生欲遍，桃李种仍新。",
   "好住湖堤上，长留一道春。"
  ],
  "title": "武丘寺路"
 },
 {
  "id": 6019,
  "author": "白居易",
  "paragraphs": [
   "潦倒宦情尽，萧条芳岁阑。",
   "欲辞南国去，重上北城看。",
   "复叠江山壮，平铺井邑宽。",
   "人稠过杨府，坊闹半长安。",
   "插雾峰头没，穿霞日脚残。",
   "水光红漾漾，树色绿漫漫。",
   "约略留遗爱，殷勤念旧欢。",
   "病抛官职易，老别友朋难。",
   "九月全无热，西风亦未寒。",
   "齐云楼北面，半日凭栏干。"
  ],
  "title": "齐云楼晚望偶题十韵兼呈冯侍御周殷二协律"
 },
 {
  "id": 6020,
  "author": "白居易",
  "paragraphs": [
   "风转云头敛，烟销水面开。",
   "晴虹桥影出，秋雁橹声来。",
   "郡静官初罢，乡遥信未回。",
   "明朝是重九，谁劝菊花杯。"
  ],
  "title": "河亭晴望"
 },
 {
  "id": 6021,
  "author": "白居易",
  "paragraphs": [
   "干时久与本心违，悟道深知前事非。",
   "犹厌劳形辞郡印，那将趁伴著朝衣。",
   "五千言里教知足，三百篇中劝式微。",
   "少室云边伊水畔，比君校老合先归。"
  ],
  "title": "留别微之"
 },
 {
  "id": 6022,
  "author": "白居易",
  "paragraphs": [
   "自喜天教我少缘，家徒行计两翩翩。",
   "身兼妻子都三口，鹤与琴书共一船。",
   "僮仆减来无冗食，资粮算外有余钱。",
   "携将贮作丘中费，犹免饥寒得数年。"
  ],
  "title": "自喜"
 },
 {
  "id": 6023,
  "author": "白居易",
  "paragraphs": [
   "银泥裙映锦障泥，画舸停桡马簇蹄。",
   "清管曲终鹦鹉语，红旗影动䮂䮧嘶。",
   "渐消醉色朱颜浅，欲语离情翠黛低。",
   "莫忘使君吟咏处，女坟湖北武丘西。"
  ],
  "title": "武丘寺路宴留别诸妓"
 },
 {
  "id": 6024,
  "author": "白居易",
  "paragraphs": [
   "酒助疏顽性，琴资缓慢情。",
   "有慵将送老，无智可劳生。",
   "忽忽忘机坐，伥伥任运行。",
   "家乡安处是，那独在神京。"
  ],
  "title": "江上对酒二首 一"
 },
 {
  "id": 6025,
  "author": "白居易",
  "paragraphs": [
   "久贮沧浪意，初辞桎梏身。",
   "昏昏常带酒，默默不应人。",
   "坐稳便箕踞，眠多爱欠伸。",
   "客来存礼数，始著白纶巾。"
  ],
  "title": "江上对酒二首 二"
 },
 {
  "id": 6026,
  "author": "白居易",
  "paragraphs": [
   "何事出长洲，连宵饮不休。",
   "醒应难作别，欢渐少于愁。",
   "灯火穿村市，笙歌上驿楼。",
   "何言五十里，已不属苏州。"
  ],
  "title": "望亭驿酬别周判官"
 },
 {
  "id": 6027,
  "author": "白居易",
  "paragraphs": [
   "已知腊子能裁服，复报龟儿解咏灯。",
   "巧妇才人常薄命，莫教男女苦多能。"
  ],
  "title": "见小侄龟儿咏灯诗幷腊娘制衣因寄行简"
 },
 {
  "id": 6028,
  "author": "白居易",
  "paragraphs": [
   "但要前尘减，无妨外相同。",
   "虽过酒肆上，不离道场中。",
   "弦管声非实，花钿色是空。",
   "何人知此义，唯有净名翁。"
  ],
  "title": "酒筵上荅张居士"
 },
 {
  "id": 6029,
  "author": "白居易",
  "paragraphs": [
   "陇西鹦鹉到江东，养得经年觜渐红。",
   "常恐思归先剪翅，每因𫗪食暂开笼。",
   "人怜巧语情虽重，鸟忆高飞意不同。",
   "应似朱门歌舞妓，深藏牢闭后房中。"
  ],
  "title": "鹦鹉"
 },
 {
  "id": 6030,
  "author": "白居易",
  "paragraphs": [
   "腕软拨头轻，新教略略成。",
   "四弦千遍语，一曲万重情。",
   "法向师边得，能从意上生。",
   "莫欺江外手，别是一家声。"
  ],
  "title": "听琵琶妓弹略略"
 },
 {
  "id": 6031,
  "author": "白居易",
  "paragraphs": [
   "写了吟看满卷愁，浅红笺纸小银钩。",
   "未容寄与微之去，已被人传到越州。"
  ],
  "title": "写新诗寄微之偶题卷后"
 },
 {
  "id": 6032,
  "author": "白居易",
  "paragraphs": [
   "尘缨忽解诚堪喜，世网重来未可知。",
   "莫忘全吴馆中梦，岭南泥雨步行时。"
  ],
  "title": "宝历二年八月三十日夜梦后作"
 },
 {
  "id": 6033,
  "author": "白居易",
  "paragraphs": [
   "半月悠悠在广陵，何楼何塔不同登。",
   "共怜筋力犹堪在，上到栖灵第九层。"
  ],
  "title": "与梦得同登栖灵塔"
 },
 {
  "id": 6034,
  "author": "白居易",
  "paragraphs": [
   "扬州驿里梦苏州，梦到花桥水阁头。",
   "觉后不知冯侍御，此中昨夜共谁游。"
  ],
  "title": "梦苏州水阁寄冯侍御"
 },
 {
  "id": 6035,
  "author": "白居易",
  "paragraphs": [
   "五年两郡亦堪嗟，偷出游山走看花。",
   "自此光阴为己有，从前日月属官家。",
   "樽前免被催迎使，枕上休闻报坐衙。",
   "睡到午时欢到夜，回看官职是泥沙。"
  ],
  "title": "喜罢郡"
 },
 {
  "id": 6036,
  "author": "白居易",
  "paragraphs": [
   "姓白使君无丽句，名休座主有新文。",
   "禅心不合生分别，莫爱余霞嫌碧云。"
  ],
  "title": "荅次休上人"
 },
 {
  "id": 6037,
  "author": "白居易",
  "paragraphs": [
   "自从为𫘤童，直至作衰翁。",
   "所好随年异，为忙终日同。",
   "弄沙成佛塔，锵玉谒王宫。",
   "彼此皆儿戏，须臾即色空。",
   "有营非了义，无著是真宗。",
   "兼恐勤修道，犹应在妄中。"
  ],
  "title": "感悟妄缘题如上人壁"
 },
 {
  "id": 6038,
  "author": "白居易",
  "paragraphs": [
   "曾家机上闻投杼，尹氏园中见掇蜂。",
   "但以恩情生隙罅，何人不解作江充。"
  ],
  "title": "思子台有感二首 一"
 },
 {
  "id": 6039,
  "author": "白居易",
  "paragraphs": [
   "暗生魑魅蠹生虫，何异谗生疑阻中。",
   "但使武皇心似烛，江充不敢作江充。"
  ],
  "title": "思子台有感二首 二"
 },
 {
  "id": 6040,
  "author": "白居易",
  "paragraphs": [
   "边角两三枝，霜天陇上儿。",
   "望乡相并立，向月一时吹。",
   "战马头皆举，征人手尽垂。",
   "呜呜三奏罢，城上展旌旗。"
  ],
  "title": "赋得边城角"
 },
 {
  "id": 6041,
  "author": "白居易",
  "paragraphs": [
   "忽忆东都宅，春来事宛然。",
   "雪销行径里，水上卧房前。",
   "厌绿栽黄竹，嫌红种白莲。",
   "醉教莺送酒，闲遣鹤看船。",
   "幸是林园主，惭为食禄牵。",
   "宦情薄似纸，乡思急于弦。",
   "岂合姑苏守，归休更待年。"
  ],
  "title": "忆洛中所居"
 },
 {
  "id": 6042,
  "author": "白居易",
  "paragraphs": [
   "恋他朝市求何事，想取丘园乐此身。",
   "千首恶诗吟过日，一壶好酒醉消春。",
   "归乡年亦非全老，罢郡家仍未苦贫。",
   "快活不知如我者，人间能有几多人。"
  ],
  "title": "想归田园"
 },
 {
  "id": 6043,
  "author": "白居易",
  "paragraphs": [
   "兀兀寄形群动内，陶陶任性一生间。",
   "自抛官后春多醉，不读书来老更闲。",
   "琴里知闻唯渌水，茶中故旧是蒙山。",
   "穷通行止长相伴，谁道吾今无往还。"
  ],
  "title": "琴茶"
 },
 {
  "id": 6044,
  "author": "白居易",
  "paragraphs": [
   "淮水东南第一州，山围雉堞月当楼。",
   "黄金印绶悬腰底，白雪歌诗落笔头。",
   "笑看儿童骑竹马，醉携宾客上仙舟。",
   "当家美事堆身上，何啻林宗与细侯。"
  ],
  "title": "赠楚州郭使君"
 },
 {
  "id": 6045,
  "author": "白居易",
  "paragraphs": [
   "山阳太守政严明，吏静人安无犬惊。",
   "不知灵药根成狗，怪得时闻吠夜声。"
  ],
  "title": "和郭使君题枸杞"
 },
 {
  "id": 6046,
  "author": "白居易",
  "paragraphs": [
   "汉庭重少身宜退，洛下闲居迹可逃。",
   "趁伴入朝应老丑，寻春放醉尚粗豪。",
   "诗携彩纸新装卷，酒典绯花旧赐袍。",
   "曾在东方千骑上，至今躞蹀马头高。"
  ],
  "title": "初到洛下闲游"
 },
 {
  "id": 6047,
  "author": "白居易",
  "paragraphs": [
   "为我引杯添酒饮，与君把箸击盘歌。",
   "诗称国手徒为尔，命压人头不奈何。",
   "举眼风光长寂寞，满朝官职独蹉跎。",
   "亦知合被才名折，二十三年折太多。"
  ],
  "title": "醉赠刘二十八使君"
 },
 {
  "id": 6048,
  "author": "白居易",
  "paragraphs": [
   "烟翠三秋色，波涛万古痕。",
   "削成青玉片，截断碧云根。",
   "风气通岩穴，苔文护洞门。",
   "三峰具体小，应是华山孙。"
  ],
  "title": "太湖石"
 },
 {
  "id": 6049,
  "author": "白居易",
  "paragraphs": [
   "垂鞭欲渡罗敷水，处分鸣驺且缓驱。",
   "秦氏双蛾久冥漠，苏台五马尚踟蹰。",
   "村童店女仰头笑，今日使君真是愚。"
  ],
  "title": "过敷水"
 },
 {
  "id": 6050,
  "author": "白居易",
  "paragraphs": [
   "林院无情绪，经春不一开。",
   "杨花飞作穗，榆荚落成堆。",
   "壮气从中减，流年逐后催。",
   "只应如过客，病去老迎来。"
  ],
  "title": "南院"
 },
 {
  "id": 6051,
  "author": "白居易",
  "paragraphs": [
   "步月怜清景，眠松爱绿阴。",
   "早年诗思苦，晚岁道情深。",
   "夜学禅多坐，秋牵兴暂吟。",
   "悠然两事外，无处更留心。"
  ],
  "title": "闲咏"
 },
 {
  "id": 6052,
  "author": "白居易",
  "paragraphs": [
   "紫袍新秘监，白首旧书生。",
   "鬓雪人间寿，腰金世上荣。",
   "子孙无可念，产业不能营。",
   "酒引眼前兴，诗留身后名。",
   "闲倾三数酌，醉咏十余声。",
   "便是羲皇代，先从心太平。"
  ],
  "title": "初授秘监拜赐金紫闲吟小酌偶写所怀"
 },
 {
  "id": 6053,
  "author": "白居易",
  "paragraphs": [
   "纱巾角枕病眠翁，忙少闲多谁与同。",
   "但有双松当砌下，更无一事到心中。",
   "金章紫绶堪如梦，皂盖朱轮别似空。",
   "暑月贫家何所有，客来唯赠北窗风。"
  ],
  "title": "新昌闲居招杨郎中兄弟"
 },
 {
  "id": 6054,
  "author": "白居易",
  "paragraphs": [
   "槐花雨润新秋地，桐叶风翻欲夜天。",
   "尽日后厅无一事，白头老监枕书眠。"
  ],
  "title": "秘省后厅"
 },
 {
  "id": 6055,
  "author": "白居易",
  "paragraphs": [
   "置心思虑外，灭迹是非间。",
   "约俸为生计，随官换往还。",
   "耳烦闻晓角，眼醒见秋山。",
   "赖此松檐下，朝回半日闲。"
  ],
  "title": "松斋偶兴"
 },
 {
  "id": 6056,
  "author": "白居易",
  "paragraphs": [
   "业重关西继大名，恩深阙下遂高情。",
   "祥鳣降伴趋庭鲤，贺燕飞和出谷莺。",
   "范蠡舟中无子弟，疏家席上欠门生。",
   "可怜玉树连桃李，从古无如此会荣。"
  ],
  "title": "和杨郎中贺杨仆射致仕后杨侍郎门生合宴席上作"
 },
 {
  "id": 6057,
  "author": "白居易",
  "paragraphs": [
   "松寂风初定，琴清夜欲阑。",
   "偶因群动息，试拨一声看。",
   "寡鹤当徽怨，秋泉应指寒。",
   "惭君此倾听，本不为君弹。"
  ],
  "title": "松下琴赠客"
 },
 {
  "id": 6058,
  "author": "白居易",
  "paragraphs": [
   "晨起秋斋冷，萧条称病容。",
   "清风两窗竹，白露一庭松。",
   "阮籍谋身拙，嵇康向事慵。",
   "生涯别有处，浩气在心胸。"
  ],
  "title": "秋斋"
 },
 {
  "id": 6059,
  "author": "白居易",
  "paragraphs": [
   "野径行无伴，僧房宿有期。",
   "涂山来去熟，唯是马蹄知。"
  ],
  "title": "涂山寺独游"
 },
 {
  "id": 6060,
  "author": "白居易",
  "paragraphs": [
   "百千家似围棋局，十二街如种菜畦。",
   "遥认微微入朝火，一条星宿五门西。"
  ],
  "title": "登观音台望城"
 },
 {
  "id": 6061,
  "author": "白居易",
  "paragraphs": [
   "临高始见人寰小，对远方知色界空。",
   "回首却归朝市去，一稊米落太仓中。"
  ],
  "title": "登灵应台北望"
 },
 {
  "id": 6062,
  "author": "白居易",
  "paragraphs": [
   "为爱小塘招散客，不嫌老监与新诗。",
   "山公倒载无妨学，范蠡扁舟未要追。",
   "蓬断偶飘桃李径，鸥惊误拂凤皇池。",
   "敢辞课拙酬高韵，一勺争禁万顷陂。"
  ],
  "title": "酬裴相公题兴化小池见招长句"
 },
 {
  "id": 6063,
  "author": "白居易",
  "paragraphs": [
   "五十年来思虑熟，忙人应未胜闲人。",
   "林园傲逸真成贵，衣食单疏不是贫。",
   "专掌图书无过地，遍寻山水自由身。",
   "傥年七十犹强健，尚得闲行十五春。"
  ],
  "title": "闲行"
 },
 {
  "id": 6064,
  "author": "白居易",
  "paragraphs": [
   "兀兀出门何处去，新昌街晚树阴斜。",
   "马蹄知意缘行熟，不向杨家即庾家。"
  ],
  "title": "闲出"
 },
 {
  "id": 6065,
  "author": "白居易",
  "paragraphs": [
   "懒钝尤知命，幽栖渐得朋。",
   "门闲无谒客，室静有禅僧。",
   "炉向初冬火，笼停半夜灯。",
   "忧劳缘智巧，自喜百无能。"
  ],
  "title": "与僧智如夜话"
 },
 {
  "id": 6066,
  "author": "白居易",
  "paragraphs": [
   "形骸僶俛班行内，骨肉句留俸禄中。",
   "无奈攀缘随手长，亦知恩爱到头空。",
   "草堂久闭庐山下，竹院新抛洛水东。",
   "自是未能归去得，世间谁要白须翁。"
  ],
  "title": "忆庐山旧隐及洛下新居"
 },
 {
  "id": 6067,
  "author": "白居易",
  "paragraphs": [
   "急景流如箭，凄风利似刀。",
   "暝催鸡翅敛，寒束树枝高。",
   "缩水浓和酒，加绵厚絮袍。",
   "可怜冬计毕，煖卧醉陶陶。"
  ],
  "title": "晚寒"
 },
 {
  "id": 6068,
  "author": "白居易",
  "paragraphs": [
   "放杯书案上，枕臂火炉前。",
   "老爱寻思事，慵多取次眠。",
   "妻教卸乌帽，婢与展青毡。",
   "便是屏风样，何劳画古贤。"
  ],
  "title": "偶眠"
 },
 {
  "id": 6069,
  "author": "白居易",
  "paragraphs": [
   "高居称君子，潇洒四无邻。",
   "丞相栋梁久，使君桃李新。",
   "凝情看丽句，驻步想清尘。",
   "况是寒天客，楼空无主人。"
  ],
  "title": "华城西北雉堞最高崔相公首创楼台钱左丞继种花果合为胜境题在雅篇岁暮独游怅然成咏"
 },
 {
  "id": 6070,
  "author": "白居易",
  "paragraphs": [
   "早风吹土满长衢，驿骑星轺尽疾驱。",
   "共笑篮舁亦称使，日驰一驿向东都。"
  ],
  "title": "奉使途中戏赠张常侍"
 },
 {
  "id": 6071,
  "author": "白居易",
  "paragraphs": [
   "能骤复能驰，翩翩白马儿。",
   "毛寒一团雪，鬃薄万条丝。",
   "皂盖春行日，骊驹晓从时。",
   "双旌前独步，五马内偏骑。",
   "芳草承蹄叶，垂杨拂顶枝。",
   "跨将迎好客，惜不换妖姬。",
   "慢鞚游萧寺，闲驱醉习池。",
   "睡来乘作梦，兴发倚成诗。",
   "鞭为驯难下，鞍缘稳不离。",
   "北归还共到，东使亦相随。",
   "赭白何曾变，玄黄岂得知。",
   "嘶风觉声急，蹋雪怪行迟。",
   "昨夜犹刍秣，今朝尚絷维。",
   "卧槽应不起，顾主遂长辞。",
   "尘灭骎骎迹，霜留皎皎姿。",
   "度关形未改，过隙影难追。",
   "念倍燕求骏，情深项别骓。",
   "银收钩臆带，金卸络头羁。",
   "何处埋奇骨，谁家觅弊帷。",
   "稠桑驿门外，吟罢涕双垂。"
  ],
  "title": "有小白马乘驭多时奉使东行至稠桑驿溘然而毙足可惊伤不能忘情题二十韵"
 },
 {
  "id": 6072,
  "author": "白居易",
  "paragraphs": [
   "泉喷声如玉，潭澄色似空。",
   "练垂青嶂上，珠泻绿盆中。",
   "溜滴三秋雨，寒生六月风。",
   "何时此岩下，来作濯缨翁。"
  ],
  "title": "题喷玉泉"
 },
 {
  "id": 6073,
  "author": "白居易",
  "paragraphs": [
   "闲官兼慢使，著处易停轮。",
   "况欲逢新岁，仍初见故人。",
   "冒寒寻到洛，待煖始归秦。",
   "亦拟同携手，城东略看春。"
  ],
  "title": "酬皇甫宾客"
 },
 {
  "id": 6074,
  "author": "白居易",
  "paragraphs": [
   "吴中白藕洛中栽，莫恋江南花懒开。",
   "万里携归尔知否，红蕉朱槿不将来。"
  ],
  "title": "种白莲"
 },
 {
  "id": 6075,
  "author": "白居易",
  "paragraphs": [
   "偶作关东使，重陪洛下游。",
   "病来从断酒，老去可禁愁。",
   "款曲偏青眼，蹉跎各白头。",
   "蓬山闲气味，依约似龙楼。"
  ],
  "title": "答苏庶子"
 },
 {
  "id": 6076,
  "author": "白居易",
  "paragraphs": [
   "人情依旧岁华新，今日重招往日宾。",
   "鸡黍重回千里驾，林园暗换四年春。",
   "水轩平写琉璃镜，草岸斜铺翡翠茵。",
   "闻道经营费心力，忍教成后属他人。"
  ],
  "title": "答尉迟少监水阁重宴"
 },
 {
  "id": 6077,
  "author": "白居易",
  "paragraphs": [
   "不独君嗟我亦嗟，西风北雪杀南花。",
   "不知月夜魂归处，鹦鹉洲头第几家。"
  ],
  "title": "和刘郎中伤鄂姬"
 },
 {
  "id": 6078,
  "author": "白居易",
  "paragraphs": [
   "携手池边月，开襟竹下风。",
   "驱愁知酒力，破睡见茶功。",
   "居处东西接，年颜老少同。",
   "能来为伴否，伊上作渔翁。"
  ],
  "title": "赠东邻王十三"
 },
 {
  "id": 6079,
  "author": "白居易",
  "paragraphs": [
   "梁园不到一年强，遥想清吟对绿觞。",
   "更有何人能饮酌，新添几卷好篇章。",
   "马头拂柳时回辔，豹尾穿花暂亚枪。",
   "谁引相公开口笑，不逢白监与刘郎。"
  ],
  "title": "早春同刘郎中寄宣武令狐相公"
 },
 {
  "id": 6080,
  "author": "白居易",
  "paragraphs": [
   "闻道北都今一变，政和军乐万人安。",
   "绮罗二八围宾榻，组练三千夹将坛。",
   "蝉鬓应夸丞相少，貂裘不觉太原寒。",
   "世间大有虚荣贵，百岁无君一日欢。"
  ],
  "title": "寄太原李相公"
 },
 {
  "id": 6081,
  "author": "白居易",
  "paragraphs": [
   "兔园春雪梁王会，想对金罍咏玉尘。",
   "今日相如身在此，不知客右坐何人。"
  ],
  "title": "雪中寄令狐相公兼呈梦得"
 },
 {
  "id": 6082,
  "author": "白居易",
  "paragraphs": [
   "驿路崎岖泥雪寒，欲登篮轝一长叹。",
   "风光不见桃花骑，尘土空留杏叶鞍。",
   "丧乘独归殊不易，脱骖相赠岂为难。",
   "幷州好马应无数，不怕旌旄试觅看。"
  ],
  "title": "出使在途所骑马死改乘肩轝将归长安偶咏旅怀寄太原李相公"
 },
 {
  "id": 6083,
  "author": "白居易",
  "paragraphs": [
   "辞乡远隔华亭水，逐我来栖缑岭云。",
   "惭愧稻粱长不饱，未曾回眼向鸡群。"
  ],
  "title": "有双鹤留在洛中忽见刘郎中依然鸣顾刘因为鹤叹二篇寄予予以二绝句答之 一"
 },
 {
  "id": 6084,
  "author": "白居易",
  "paragraphs": [
   "荒草院中池水畔，衔恩不去又经春。",
   "见君惊喜双回顾，应为吟声似主人。"
  ],
  "title": "有双鹤留在洛中忽见刘郎中依然鸣顾刘因为鹤叹二篇寄予予以二绝句答之 二"
 },
 {
  "id": 6085,
  "author": "白居易",
  "paragraphs": [
   "使君何在在江东，池柳初黄杏欲红。",
   "有兴即来闲便宿，不知谁是主人翁。"
  ],
  "title": "宿窦使君庄水亭"
 },
 {
  "id": 6086,
  "author": "白居易",
  "paragraphs": [
   "龙门涧下濯尘缨，拟作闲人过此生。",
   "筋力不将诸处用，登山临水咏诗行。"
  ],
  "title": "龙门下作"
 },
 {
  "id": 6087,
  "author": "白居易",
  "paragraphs": [
   "晚起春寒慵裹头，客来池上偶同游。",
   "东台御史多提举，莫按金章系布裘。"
  ],
  "title": "姚侍御见过戏赠"
 },
 {
  "id": 6088,
  "author": "白居易",
  "paragraphs": [
   "微雨洒园林，新晴好一寻。",
   "低风洗池面，斜日拆花心。",
   "暝助岚阴重，春添水色深。",
   "不如陶省事，犹抱有弦琴。"
  ],
  "title": "履道春居"
 },
 {
  "id": 6089,
  "author": "白居易",
  "paragraphs": [
   "水木谁家宅，门高占地宽。",
   "悬鱼挂青甃，行马护朱栏。",
   "春榭笼烟煖，秋庭锁月寒。",
   "松胶黏琥珀，筠粉扑琅玕。",
   "试问池台主，多为将相官。",
   "终身不曾到，唯展宅图看。"
  ],
  "title": "题洛中第宅"
 },
 {
  "id": 6090,
  "author": "白居易",
  "paragraphs": [
   "几榻临池坐，轩车冒雪过。",
   "交亲致杯酒，僮仆解笙歌。",
   "流岁行将晚，浮荣得几多。",
   "林泉应问我，不住意如何。"
  ],
  "title": "洛下诸客就宅相送偶题西亭"
 },
 {
  "id": 6091,
  "author": "白居易",
  "paragraphs": [
   "好住旧林泉，回头一怅然。",
   "渐知吾潦倒，深愧尔留连。",
   "欲作栖云计，须营种黍钱。",
   "更容求一郡，不得亦归田。"
  ],
  "title": "答林泉"
 },
 {
  "id": 6092,
  "author": "白居易",
  "paragraphs": [
   "尺素忽惊来梓泽，双金不惜送蓬山。",
   "八行落泊飞云雨，五字枪𫓩动珮环。",
   "玉韵乍听堪醒酒，银钩细读当披颜。",
   "收藏便作终身宝，何啻三年怀袖间。"
  ],
  "title": "将发洛中枉令狐相公手札兼辱二篇宠行以长句答之"
 },
 {
  "id": 6093,
  "author": "白居易",
  "paragraphs": [
   "扬子津头月下，临都驿里灯前。",
   "昨日老于前日，去年春似今年。"
  ],
  "title": "临都驿答梦得六言二首 一"
 },
 {
  "id": 6094,
  "author": "白居易",
  "paragraphs": [
   "谢守归为秘监，冯公老作郎官。",
   "前事不须问著，新诗且更吟看。"
  ],
  "title": "临都驿答梦得六言二首 二"
 },
 {
  "id": 6095,
  "author": "白居易",
  "paragraphs": [
   "左辖辍中台，门东委上才。",
   "彤襜经宿到，绛帐及春开。",
   "民望恳难夺，天心慈易回。",
   "那知不隔岁，重借寇恂来。"
  ],
  "title": "喜钱左丞再除华州以诗伸贺"
 },
 {
  "id": 6096,
  "author": "白居易",
  "paragraphs": [
   "高情雅韵三峰守，主领清光管白云。",
   "自笑亦曾为刺史，苏州肥腻不如君。"
  ],
  "title": "和钱华州题少华清光绝句"
 },
 {
  "id": 6097,
  "author": "白居易",
  "paragraphs": [
   "金马门前回剑珮，铁牛城下拥旌旗。",
   "他时万一为交代，留取甘棠三两枝。"
  ],
  "title": "送陕府王大夫"
 },
 {
  "id": 6098,
  "author": "白居易",
  "paragraphs": [
   "幸与松筠相近栽，不随桃李一时开。",
   "杏园岂敢妨君去，未有花时且看来。"
  ],
  "title": "代迎春花招刘郎中"
 },
 {
  "id": 6099,
  "author": "白居易",
  "paragraphs": [
   "金英翠萼带春寒，黄色花中有几般。",
   "凭君与向游人道，莫作蔓菁花眼看。"
  ],
  "title": "玩迎春花赠杨郎中"
 },
 {
  "id": 6100,
  "author": "白居易",
  "paragraphs": [
   "身外无羁束，心中少是非。",
   "被花留便住，逢酒醉方归。",
   "人事行时少，官曹入日稀。",
   "春寒游正好，稳马薄绵衣。"
  ],
  "title": "闲出"
 },
 {
  "id": 6101,
  "author": "白居易",
  "paragraphs": [
   "把酒承花花落频，花香酒味相和春。",
   "莫言不是江南会，虚白亭中旧主人。"
  ],
  "title": "座上赠卢判官"
 },
 {
  "id": 6102,
  "author": "白居易",
  "paragraphs": [
   "曲江西岸又春风，万树花前一老翁。",
   "遇酒逢花还且醉，若论惆怅事何穷。"
  ],
  "title": "曲江有感"
 },
 {
  "id": 6103,
  "author": "白居易",
  "paragraphs": [
   "怪君把酒偏惆怅，曾是贞元花下人。",
   "自别花来多少事，东风二十四回春。"
  ],
  "title": "杏园花下赠刘郎中"
 },
 {
  "id": 6104,
  "author": "白居易",
  "paragraphs": [
   "落花如雪鬓如霜，醉把花看益自伤。",
   "少日为名多检束，长年无兴可颠狂。",
   "四时轮转春常少，百刻支分夜苦长。",
   "何事同生壬子岁，老于崔相及刘郎。"
  ],
  "title": "花前有感兼呈崔相公刘郎中"
 },
 {
  "id": 6105,
  "author": "白居易",
  "paragraphs": [
   "我为宪部入南宫，君作尚书镇浙东。",
   "老去一时成白首，别来七度换春风。",
   "簪缨假合虚名在，筋力销磨实事空。",
   "远地官高亲故少，些些谈笑与谁同。"
  ],
  "title": "微之就拜尚书居易续除刑部因书贺意兼咏离怀"
 },
 {
  "id": 6106,
  "author": "白居易",
  "paragraphs": [
   "早年同遇陶钧主，利钝精粗共在镕。",
   "金剑淬来长透匣，铅刀磨尽不成锋。",
   "差肩北省惭非据，接武南宫幸再容。",
   "跛鳖虽迟骐骥疾，何妨中路亦相逢。"
  ],
  "title": "喜与韦左丞同入南省因叙旧以赠之"
 },
 {
  "id": 6107,
  "author": "白居易",
  "paragraphs": [
   "老去将何散老愁，新教小玉唱伊州。",
   "亦应不得多年听，未教成时已白头。"
  ],
  "title": "伊州"
 },
 {
  "id": 6108,
  "author": "白居易",
  "paragraphs": [
   "鼓动出新昌，鸡鸣赴建章。",
   "翩翩稳鞍马，楚楚健衣裳。",
   "宫漏传残夜，城阴送早凉。",
   "月堤槐露气，风烛桦烟香。",
   "双阙龙相对，千官雁一行。",
   "汉庭方尚少，惭叹鬓如霜。"
  ],
  "title": "早朝"
 },
 {
  "id": 6109,
  "author": "白居易",
  "paragraphs": [
   "警露声音好，冲天相貌殊。",
   "终宜向辽廓，不称在泥涂。",
   "白首劳为伴，朱门幸见呼。",
   "不知疏野性，解爱凤池无。"
  ],
  "title": "答裴相公乞鹤"
 },
 {
  "id": 6110,
  "author": "白居易",
  "paragraphs": [
   "朝回北阙值清晨，晚出南宫送暮春。",
   "入去丞郎非散秩，归来诗酒是闲人。",
   "犹思泉石多成梦，尚叹簪裾未离身。",
   "终是不如山下去，心头眼底两无尘。"
  ],
  "title": "晚从省归"
 },
 {
  "id": 6111,
  "author": "白居易",
  "paragraphs": [
   "虚窗两丛竹，静室一炉香。",
   "门外红尘合，城中白日忙。",
   "无烦寻道士，不要学仙方。",
   "自有延年术，心闲岁月长。"
  ],
  "title": "北窗闲坐"
 },
 {
  "id": 6112,
  "author": "白居易",
  "paragraphs": [
   "嬴女偷乘凤去时，洞中潜歇弄琼枝。",
   "不缘啼鸟春饶舌，青琐仙郎可得知。"
  ],
  "title": "酬严给事"
 },
 {
  "id": 6113,
  "author": "白居易",
  "paragraphs": [
   "西来为看秦山雪，东去缘寻洛苑春。",
   "来去腾腾两京路，闲行除我更无人。"
  ],
  "title": "京路"
 },
 {
  "id": 6114,
  "author": "白居易",
  "paragraphs": [
   "每逢人静慵多歇，不计程行困即眠。",
   "上得篮轝未能去，春风敷水店门前。"
  ],
  "title": "华州西"
 },
 {
  "id": 6115,
  "author": "白居易",
  "paragraphs": [
   "从陕至东京，山低路渐平。",
   "风光四百里，车马十三程。",
   "花共垂鞭看，杯多并辔倾。",
   "笙歌与谈笑，随分自将行。"
  ],
  "title": "从陕至东京"
 },
 {
  "id": 6116,
  "author": "白居易",
  "paragraphs": [
   "银花凿落从君劝，金屑琵琶为我弹。",
   "不独送春兼送老，更尝一着更听看。"
  ],
  "title": "送春"
 },
 {
  "id": 6117,
  "author": "白居易",
  "paragraphs": [
   "觅得花千树，携来酒一壶。",
   "懒归兼拟宿，未醉岂劳扶。",
   "但惜春将晚，宁愁日渐晡。",
   "篮轝为卧舍，漆盝是行厨。",
   "斑竹盛茶柜，红泥罨饭炉。",
   "眼前无所阙，身外更何须。",
   "小面琵琶婢，苍头觱篥奴。",
   "从君饱富贵，曾作此游无。"
  ],
  "title": "宿杜曲花下"
 },
 {
  "id": 6118,
  "author": "白居易",
  "paragraphs": [
   "久别偶相逢，俱疑是梦中。",
   "即今欢乐事，放盏又成空。"
  ],
  "title": "逢旧"
 },
 {
  "id": 6119,
  "author": "白居易",
  "paragraphs": [
   "连枝花样绣罗襦，本拟新年饷小姑。",
   "自觉逢春饶怅望，谁能每日趁功夫。",
   "针头不解愁眉结，线缕难穿泪脸珠。",
   "虽凭绣床都不绣，同床绣伴得知无。"
  ],
  "title": "绣妇叹"
 },
 {
  "id": 6120,
  "author": "白居易",
  "paragraphs": [
   "低花树暎小妆楼，春入眉心两点愁。",
   "斜倚栏干背鹦鹉，思量何事不回头。"
  ],
  "title": "春词"
 },
 {
  "id": 6121,
  "author": "白居易",
  "paragraphs": [
   "翠黛眉低敛，红珠泪暗销。",
   "从来恨人意，不省似今朝。"
  ],
  "title": "恨词"
 },
 {
  "id": 6122,
  "author": "白居易",
  "paragraphs": [
   "晔晔复煌煌，花中无比方。",
   "艳夭宜小院，条短称低廊。",
   "本是山头物，今为砌下芳。",
   "千丛相向背，万朵互低昂。",
   "照灼连朱槛，玲珑暎粉墙。",
   "风来添意态，日出助晶光。",
   "渐绽胭脂萼，犹含琴轸房。",
   "离披乱剪彩，斑駮未匀妆。",
   "绛焰灯千炷，红裙妓一行。",
   "此时逢国色，何处觅天香？",
   "恐合栽金阙，思将献玉皇。",
   "好差青鸟使，封作百花王。"
  ],
  "title": "山石榴花十二韵"
 },
 {
  "id": 6123,
  "author": "白居易",
  "paragraphs": [
   "六十衰翁儿女悲，傍人应笑尔应知。",
   "弟兄垂老相逢日，杯酒临欢欲散时。",
   "前路加餐须努力，今宵尽醉莫推辞。",
   "司徒知我难为别，直过秋归未讶迟。"
  ],
  "title": "送敏中归豳宁幕"
 },
 {
  "id": 6124,
  "author": "白居易",
  "paragraphs": [
   "小宴追凉散，平桥步月回。",
   "笙歌归院落，灯火下楼台。",
   "残暑蝉催尽，新秋雁带来。",
   "将何迎睡兴，临卧举残杯。"
  ],
  "title": "宴散"
 },
 {
  "id": 6125,
  "author": "白居易",
  "paragraphs": [
   "人定月胧明，香消枕簟清。",
   "翠屏遮烛影，红袖下帘声。",
   "坐久吟方罢，眠初梦未成。",
   "谁家教鹦鹉，故故语相惊。"
  ],
  "title": "人定"
 },
 {
  "id": 6126,
  "author": "白居易",
  "paragraphs": [
   "袅袅凉风动，凄凄寒露零。",
   "兰衰花始白，荷破叶犹青。",
   "独立栖沙鹤，双飞照水萤。",
   "若为寥落境，仍值酒初醒。"
  ],
  "title": "池上"
 },
 {
  "id": 6127,
  "author": "白居易",
  "paragraphs": [
   "池晚莲芳谢，窗秋竹意深。",
   "更无人作伴，唯对一张琴。"
  ],
  "title": "池窗"
 },
 {
  "id": 6128,
  "author": "白居易",
  "paragraphs": [
   "香醅浅酌浮如蚁，雪鬓新梳薄似蝉。",
   "为报洛城花酒道，莫辞送老二三年。"
  ],
  "title": "花酒"
 },
 {
  "id": 6129,
  "author": "白居易",
  "paragraphs": [
   "谷口谁家住，云扃锁竹泉。",
   "主人何处去，萝薜换貂蝉。",
   "籍在金闺内，班排玉扆前。",
   "诚知忆山水，归得是何年。"
  ],
  "title": "题崔常侍济源庄"
 },
 {
  "id": 6130,
  "author": "白居易",
  "paragraphs": [
   "认得春风先到处，西园南面水东头。",
   "柳初变后条犹重，花未开时枝已稠。",
   "暗助醉欢寻绿酒，潜添睡兴著红楼。",
   "知君未别阳和意，直待春深始拟游。"
  ],
  "title": "认春戏呈冯少尹李郎中陈主簿"
 },
 {
  "id": 6131,
  "author": "白居易",
  "paragraphs": [
   "魏王堤下水，声似使君滩。",
   "惆怅回头听，踌蹰立马看。",
   "荡风波眼急，翻雪浪心寒。",
   "忆得瞿唐事，重吟行路难。"
  ],
  "title": "魏堤有怀"
 },
 {
  "id": 6132,
  "author": "白居易",
  "paragraphs": [
   "柳暗长廊合，花深小院开。",
   "苍头铺锦褥，皓腕捧银杯。",
   "绣帽珠稠缀，香衫袖窄裁。",
   "将军拄球杖，看按柘枝来。"
  ],
  "title": "柘枝词"
 },
 {
  "id": 6133,
  "author": "白居易",
  "paragraphs": [
   "后来变化三分贵，同辈凋零太半无。",
   "世上争先从尽汝，人间鬬在不如吾。",
   "竿头已到应难久，局势虽迟未必输。",
   "不见山苗与林叶，迎春先绿亦先枯。"
  ],
  "title": "代梦得吟"
 },
 {
  "id": 6134,
  "author": "白居易",
  "paragraphs": [
   "故人叙旧寄新篇，惆怅江南到眼前。",
   "暗想楼台万余里，不闻歌吹一周年。",
   "桥头谁更看新月，池畔犹应泊旧船。",
   "最忆后庭杯酒散，红屏风掩绿窗眠。"
  ],
  "title": "寄答周协律"
 },
 {
  "id": 6135,
  "author": "白居易",
  "paragraphs": [
   "清晨承诏命，丰岁阅田闾。",
   "膏雨抽苗足，凉风吐穗初。",
   "早禾黄错落，晚稻绿扶疏。",
   "好入诗家咏，宜令史馆书。",
   "散为万姓食，堆作九年储。",
   "莫道如云稼，今秋云不如。"
  ],
  "title": "太和戊申岁大有年诏赐百寮出城观稼谨书盛事以俟采诗"
 },
 {
  "id": 6136,
  "author": "白居易",
  "paragraphs": [
   "竹马书薨岁，铜龙表葬时。",
   "永言窀穸事，全用少阳仪。",
   "寿夭由天命，哀荣出圣慈。",
   "恭闻褒赠诏，轸念在与夷。"
  ],
  "title": "赠悼怀太子挽歌辞二首 一"
 },
 {
  "id": 6137,
  "author": "白居易",
  "paragraphs": [
   "剪叶藩封早，承华册命尊。",
   "笙歌辞洛苑，风雪蔽梁园。",
   "卤簿凌霜宿，铭旌向月翻。",
   "宫寮不逮事，哭送出都门。"
  ],
  "title": "赠悼怀太子挽歌辞二首 二"
 },
 {
  "id": 6138,
  "author": "白居易",
  "paragraphs": [
   "过夏衣香润，迎秋簟色鲜。",
   "斜支花石枕，卧咏蘂珠篇。",
   "泥泞非游日，阴沈好睡天。",
   "能来同宿否，听雨对床眠。"
  ],
  "title": "雨中招张司业宿"
 },
 {
  "id": 6139,
  "author": "白居易",
  "paragraphs": [
   "吟君昨日早朝诗，金御炉前唤仗时。",
   "烟吐白龙头宛转，扇开青雉尾参差。",
   "暂留春殿多称屈，合入纶闱即可知。",
   "从此摩霄去非晚，鬓边未有一茎丝。"
  ],
  "title": "和集贤刘学士早朝作"
 },
 {
  "id": 6140,
  "author": "白居易",
  "paragraphs": [
   "陕州司马去何如，养静资贫两有余。",
   "公事闲忙同少尹，料钱多少敌尚书。",
   "秪携美酒为行伴，唯作新诗趁下车。",
   "自有铁牛无咏者，料君投刃必应虚。"
  ],
  "title": "送陕州王司马建赴任"
 },
 {
  "id": 6141,
  "author": "白居易",
  "paragraphs": [
   "竹院新晴夜，松窗未卧时。",
   "共琴为老伴，与月有秋期。",
   "玉轸临风久，金波出雾迟。",
   "幽音待清景，唯是我心知。"
  ],
  "title": "对琴待月"
 },
 {
  "id": 6142,
  "author": "白居易",
  "paragraphs": [
   "小亭门向月斜开，满地凉风满地苔。",
   "此院好弹秋思处，终须一夜抱琴来。"
  ],
  "title": "杨家南亭"
 },
 {
  "id": 6143,
  "author": "白居易",
  "paragraphs": [
   "黄叶聚墙角，青苔围柱根。",
   "被经霜后薄，镜遇雨来昏。",
   "半卷寒檐幕，斜开暖阁门。",
   "迎冬兼送老，只仰酒盈尊。"
  ],
  "title": "早寒"
 },
 {
  "id": 6144,
  "author": "白居易",
  "paragraphs": [
   "病来心静一无思，老去身闲百不为。",
   "忽忽眼尘犹爱睡，些些口业尚夸诗。",
   "荤腥每断斋居月，香火常亲宴坐时。",
   "万虑消停百神泰，唯应寂寞杀三尸。"
  ],
  "title": "斋月静居"
 },
 {
  "id": 6145,
  "author": "白居易",
  "paragraphs": [
   "林亭一出宿风尘，忘却平津是要津。",
   "松阁晴看山色近，石渠秋放水声新。",
   "孙弘阁闹无闲客，傅说舟忙不借人。",
   "何似抡才济川外，别开池馆待交亲。"
  ],
  "title": "宿裴相公兴化池亭"
 },
 {
  "id": 6146,
  "author": "白居易",
  "paragraphs": [
   "遍览古今集，都无秋雪诗。",
   "阳春先唱后，阴岭未消时。",
   "草讶霜凝重，松疑鹤散迟。",
   "清光莫独占，亦对白云司。"
  ],
  "title": "和刘郎中望终南山秋雪"
 },
 {
  "id": 6147,
  "author": "白居易",
  "paragraphs": [
   "尚书清白临南海，虽饮贪泉心不回。",
   "唯向诗中得珠玉，时时寄到帝乡来。"
  ],
  "title": "广府胡尚书频寄诗因答绝句"
 },
 {
  "id": 6148,
  "author": "白居易",
  "paragraphs": [
   "司空爱尔尔须知，不信听吟送鹤诗。",
   "羽翮势高宁惜别，稻粱恩厚莫愁饥。",
   "夜栖少共鸡争树，晓浴先饶凤占池。",
   "稳上青云勿回顾，的应胜在白家时。"
  ],
  "title": "送鹤与裴相临别赠诗"
 },
 {
  "id": 6149,
  "author": "白居易",
  "paragraphs": [
   "车骑新从梁苑回，履声珮响入中台。",
   "凤池望在终重去，龙节功成且纳来。",
   "金勒最宜乘雪出，玉觞何必待花开。",
   "尚书首唱郎中和，不计官资只计才。"
  ],
  "title": "令狐相公拜尚书后有喜从镇归朝之作刘郎中先和因以继之"
 },
 {
  "id": 6150,
  "author": "白居易",
  "paragraphs": [
   "石渠金谷中间路，轩骑翩翩十日程。",
   "清洛饮冰添苦节，碧嵩看雪助高情。",
   "谩夸河北操旄钺，莫羡江西拥斾旌。",
   "何似府寮京令外，别教三十六峰迎。"
  ],
  "title": "送河南尹冯学士赴任"
 },
 {
  "id": 6151,
  "author": "白居易",
  "paragraphs": [
   "高卧深居不见人，功名斗薮似灰尘。",
   "唯留一部清商乐，月下风前伴老身。"
  ],
  "title": "读鄂公传"
 },
 {
  "id": 6152,
  "author": "白居易",
  "paragraphs": [
   "城上归时晚，庭前宿处危。",
   "月明无叶树，霜滑有风枝。",
   "啼涩饥喉咽，飞低冻翅垂。",
   "画堂鹦鹉鸟，冷暖不相知。"
  ],
  "title": "乌夜啼"
 },
 {
  "id": 6153,
  "author": "白居易",
  "paragraphs": [
   "欲将珠匣青铜镜，换取金尊白玉卮。",
   "镜里老来无避处，尊前愁至有消时。",
   "茶能散闷为功浅，萱纵忘忧得力迟。",
   "不似杜康神用速，十分一盏便开眉。"
  ],
  "title": "镜换杯"
 },
 {
  "id": 6154,
  "author": "白居易",
  "paragraphs": [
   "虫声冬思苦于秋，不解愁人闻亦愁。",
   "我是老翁听不畏，少年莫听白君头。"
  ],
  "title": "冬夜闻虫"
 },
 {
  "id": 6155,
  "author": "白居易",
  "paragraphs": [
   "绿衣整顿双栖起，红觜分明对语时。",
   "始觉琵琶弦莽卤，方知吉了舌参差。",
   "郑牛识字吾常叹，丁鹤能歌尔亦知。",
   "若称白家鹦鹉鸟，笼中兼合解吟诗。"
  ],
  "title": "双鹦鹉"
 },
 {
  "id": 6156,
  "author": "白居易",
  "paragraphs": [
   "仪容白皙上仙郎，方寸清虚内道场。",
   "两翼化生因服药，三尸卧死为休粮。",
   "醮坛北向宵占斗，寝室东开早纳阳。",
   "尽日窗间更无事，唯烧一炷降真香。"
  ],
  "title": "赠朱道士"
 },
 {
  "id": 6157,
  "author": "白居易",
  "paragraphs": [
   "诗家律手在成都，权与寻常将相殊。",
   "剪截五言兼用钺，陶钧六义别开炉。",
   "惊人卷轴须知有，随事文章不道无。",
   "篇数虽同光价异，十鱼目换十骊珠。"
  ],
  "title": "昨以拙诗十首寄西川杜相公相公亦以新作十首惠然报示首数虽等工拙不伦重以一章用伸答谢"
 },
 {
  "id": 6158,
  "author": "白居易",
  "paragraphs": [
   "梁园修竹旧传名，园废年深竹不生。",
   "千亩荒凉寻未得，百竿青翠种新成。",
   "墙开乍见重添兴，窗静时闻别有情。",
   "烟叶蒙笼侵夜色，风枝萧飒欲秋声。",
   "更登楼望尤堪重，千万人家无一茎。"
  ],
  "title": "和汴州令狐相公新于郡内栽竹百竿拆壁开轩旦夕对玩偶题七言五韵"
 },
 {
  "id": 6159,
  "author": "白居易",
  "paragraphs": [
   "为忆娃宫与虎丘，玩君新作不能休。",
   "蜀笺写出篇篇好，吴调吟时句句愁。",
   "洛下林园终共住，江南风月会重游。",
   "由来事过多堪惜，何况苏州胜汝州。"
  ],
  "title": "重答汝州李六使君见和忆吴中旧游五首"
 },
 {
  "id": 6160,
  "author": "白居易",
  "paragraphs": [
   "江南名郡数苏杭，写在殷家三十章。",
   "君是旅人犹苦忆，我为刺史更难忘。",
   "境牵吟咏真诗国，兴入笙歌好醉乡。",
   "为念旧游终一去，扁舟直拟到沧浪。"
  ],
  "title": "见殷尧藩侍御忆江南诗三十首诗中多叙苏杭胜事余尝典二郡因继和之"
 },
 {
  "id": 6161,
  "author": "白居易",
  "paragraphs": [
   "蝉发一声时，槐花带两枝。",
   "只应催我老，兼遣报君知。",
   "白发生头速，青云入手迟。",
   "无过一杯酒，相劝数开眉。"
  ],
  "title": "闻新蝉赠刘二十八"
 },
 {
  "id": 6162,
  "author": "白居易",
  "paragraphs": [
   "玉芝观里王居士，服气餐霞善养身。",
   "夜后不闻龟喘息，秋来唯长鹤精神。",
   "容颜尽怪长如故，名姓多疑不是真。",
   "贵重荣华轻寿命，知君闷见世间人。"
  ],
  "title": "赠王山人"
 },
 {
  "id": 6163,
  "author": "白居易",
  "paragraphs": [
   "朱阁青山高庳齐，与君才子作诗题。",
   "傍闻大内笙歌近，下视诸司屋舍低。",
   "万卷图书天禄上，一条风景月华西。",
   "欲知丞相优贤意，百步新廊不蹋泥。"
  ],
  "title": "和刘郎中学士题集贤阁"
 },
 {
  "id": 6164,
  "author": "白居易",
  "paragraphs": [
   "有起皆因灭，无暌不暂同。",
   "从欢终作戚，转苦又成空。",
   "次第花生眼，须臾烛过风。",
   "更无寻觅处，鸟迹印空中。"
  ],
  "title": "观幻"
 },
 {
  "id": 6165,
  "author": "白居易",
  "paragraphs": [
   "宦情牢落年将暮，病假联绵日渐深。",
   "被老相催虽白首，与春无分未甘心。",
   "闲停茶椀从容语，醉把花枝取次吟。",
   "劳动故人庞阁老，提鱼携酒远相寻。"
  ],
  "title": "病假中庞少尹携鱼酒相过"
 },
 {
  "id": 6166,
  "author": "白居易",
  "paragraphs": [
   "戛玉敲冰声未停，嫌云不遏入青冥。",
   "争得黄金满衫袖，一时抛与断年听。"
  ],
  "title": "听田顺儿歌"
 },
 {
  "id": 6167,
  "author": "白居易",
  "paragraphs": [
   "拨拨弦弦意不同，胡啼番语两玲珑。",
   "谁能截得曹刚手，插向重莲衣袖中。"
  ],
  "title": "听曹刚琵琶兼示重莲"
 },
 {
  "id": 6168,
  "author": "白居易",
  "paragraphs": [
   "病卧帝王州，花时不得游。",
   "老应随日至，春肯为人留。",
   "粉坏杏将谢，火繁桃尚稠。",
   "白飘僧院地，红落酒家楼。",
   "空里雪相似，晚来风不休。",
   "吟君怅望句，如到曲江头。"
  ],
  "title": "酬令狐相公春日寻花见寄六韵"
 },
 {
  "id": 6169,
  "author": "白居易",
  "paragraphs": [
   "芳景多游客，衰翁独在家。",
   "肺伤妨饮酒，眼痛忌看花。",
   "寺路随江曲，宫墙夹道斜。",
   "羡君犹壮健，不枉度年华。"
  ],
  "title": "和刘郎中曲江春望见示"
 },
 {
  "id": 6170,
  "author": "白居易",
  "paragraphs": [
   "翠华黄屋未东巡，碧洛青嵩付大臣。",
   "地称高情多水竹，山宜闲望少风尘。",
   "龙门即拟为游客，金谷先凭作主人。",
   "歌酒家家花处处，莫空管领上阳春。"
  ],
  "title": "送东都留守令狐尚书赴任"
 },
 {
  "id": 6171,
  "author": "白居易",
  "paragraphs": [
   "地偏坊远巷仍斜，最近东头是白家。",
   "宿雨长齐邻舍柳，晴光照出夹城花。",
   "春风小榼三升酒，寒食深炉一椀茶。",
   "能到南园同醉否，笙歌随分有些些。"
  ],
  "title": "自题新昌居止因招杨郎中小饮"
 },
 {
  "id": 6172,
  "author": "白居易",
  "paragraphs": [
   "小园斑駮花初发，新乐铮𪭢教欲成。",
   "红萼紫房皆手植，苍头碧玉尽家生。",
   "高调管色吹银字，慢拽歌词唱渭城。",
   "不饮一杯听一曲，将何安慰老心情。"
  ],
  "title": "南园试小乐"
 },
 {
  "id": 6173,
  "author": "白居易",
  "paragraphs": [
   "青阳行已半，白日坐将徂。",
   "越国强仍大，稽城高且孤。",
   "利饶盐煮海，名胜水澄湖。",
   "牛斗天垂象，台明地展图。",
   "瓌奇填市井，佳丽溢𬮱阇。",
   "句践遗风霸，西施旧俗姝。",
   "船头龙夭矫，桥脚兽睢盱。",
   "乡味珍蟛蚏，时鲜贵鹧鸪。",
   "语言诸夏异，衣服一方殊。",
   "捣练蛾眉婢，鸣榔蛙角奴。",
   "江清敌伊洛，山翠胜荆巫。",
   "华表双栖鹤，联樯几点乌。",
   "烟波分渡口，云树接城隅。",
   "涧远松如画，洲平水似铺。",
   "绿科秧早稻，紫笋折新芦。",
   "暖蹋泥中藕，香寻石上蒲。",
   "雨来萌尽达，雷后蛰全苏。",
   "柳眼黄丝颣，花房绛蜡珠。",
   "林风新竹折，野烧老桑枯。",
   "带亸长枝蕙，钱穿短贯榆。",
   "暄和生野菜，卑湿长街芜。",
   "女浣纱相伴，儿烹鲤一呼。",
   "山魈啼稚子，林狖挂山都。",
   "产业论蚕蚁，孳生计鸭雏。",
   "泉岩雪飘洒，苔壁锦漫糊。",
   "堰限舟航路，堤通车马途。",
   "耶溪岸回合，禹庙径盘纡。",
   "洞穴何因凿，星槎谁与刳。",
   "石凹仙药臼，峰峭佛香炉。",
   "去为投金简，来因挈玉壶。",
   "贵仍招客宿，健未要人扶。",
   "闻望贤丞相，仪形美丈夫。",
   "前驱驻旌斾，偏坐列笙竽。",
   "刺史旟翻隼，尚书履曳凫。",
   "学禅超后有，观妙造虚无。",
   "髻里传僧宝，环中得道枢。",
   "登楼诗八咏，置砚赋三都。",
   "捧拥罗将绮，趋跄紫与朱。",
   "庙谟藏稷卨，兵略贮孙吴。",
   "令下三军整，风高四海趋。",
   "千家得慈母，六郡事严姑。",
   "重士过三哺，轻财抵一铢。",
   "送觥歌宛转，嘲妓笑卢胡。",
   "佐饮时炮鳖，蠲酲数鲙鲈。",
   "醉乡虽咫尺，乐事亦须臾。",
   "若不中贤圣，何由外智愚。",
   "伊予一生志，我尔百年躯。",
   "江上三千里，城中十二衢。",
   "出多无伴侣，归只对妻孥。",
   "白首青山约，抽身去得无。"
  ],
  "title": "和微之春日投简阳明洞天五十韵"
 },
 {
  "id": 6174,
  "author": "白居易",
  "paragraphs": [
   "南雨来多滞，东风动即狂。",
   "月行离毕急，龙走召云忙。",
   "鬼转雷车响，蛇腾电策光。",
   "浸淫天似漏，沮洳地成疮。",
   "惨淡阴烟白，空蒙宿雾黄。",
   "暗遮千里目，闷结九回肠。",
   "寂寞羁臣馆，深沈思妇房。",
   "镜昏鸾灭影，衣润麝消香。",
   "兰湿难纫珮，花凋易落妆。",
   "沾黄莺翅重，滋绿草心长。",
   "紫陌皆泥泞，黄污共淼茫。",
   "恐霖成怪沴，望霁剧祯祥。",
   "楚柳腰肢亸，湘筠涕泪滂。",
   "昼昏疑是夜，阴盛胜于阳。",
   "居士巾皆垫，行人盖尽张。",
   "跳蛙还屡出，移蚁欲深藏。",
   "端坐交游废，闲行去步妨。",
   "愁生垂白叟，恼杀蹋青娘。",
   "变海常须虑，为鱼慎勿忘。",
   "此时方共惧，何处可相将？",
   "已望东溟祷，仍封北户禳。",
   "却思逢旱魃，谁喜见商羊。",
   "预怕为蚕病，先忧作麦伤。",
   "惠应施浃洽，政岂假揄扬。",
   "祀典修咸秩，农书振满床。",
   "丹诚期恳苦，白日会昭彰。",
   "赈廪赒饥户，苫城备坏墙。",
   "且当营岁事，宁暇惜年芳。",
   "德胜令灾弭，人安在吏良。",
   "尚书心若此，不枉系金章。"
  ],
  "title": "酬郑侍御多雨春空过诗三十韵"
 },
 {
  "id": 6175,
  "author": "白居易",
  "paragraphs": [
   "何处春深好，春深富贵家。",
   "马为中路鸟，妓作后庭花。",
   "罗绮驱论队，金银用断车。",
   "眼前何所苦，唯苦日西斜。"
  ],
  "title": "和春深二十首 一"
 },
 {
  "id": 6176,
  "author": "白居易",
  "paragraphs": [
   "何处春深好，春深贫贱家。",
   "荒凉三径草，冷落四邻花。",
   "奴困归佣力，妻愁出赁车。",
   "途穷平路险，举足剧褒斜。"
  ],
  "title": "和春深二十首 二"
 },
 {
  "id": 6177,
  "author": "白居易",
  "paragraphs": [
   "何处春深好，春深执政家。",
   "凤池添砚水，鸡树落衣花。",
   "诏借当衢宅，恩容上殿车。",
   "延英开对久，门与日西斜。"
  ],
  "title": "和春深二十首 三"
 },
 {
  "id": 6178,
  "author": "白居易",
  "paragraphs": [
   "何处春深好，春深方镇家。",
   "通犀排带胯，瑞鹘勘袍花。",
   "飞絮冲球马，垂杨拂妓车。",
   "戎装拜春设，左握宝刀斜。"
  ],
  "title": "和春深二十首 四"
 },
 {
  "id": 6179,
  "author": "白居易",
  "paragraphs": [
   "何处春深好，春深刺史家。",
   "阴繁棠布叶，岐秀麦分花。",
   "五疋鸣珂马，双轮画轼车。",
   "和风引行乐，叶叶隼旟斜。"
  ],
  "title": "和春深二十首 五"
 },
 {
  "id": 6180,
  "author": "白居易",
  "paragraphs": [
   "何处春深好，春深学士家。",
   "凤书裁五色，马鬣剪三花。",
   "蜡炬开明火，银台赐物车。",
   "相逢不敢揖，彼此帽低斜。"
  ],
  "title": "和春深二十首 六"
 },
 {
  "id": 6181,
  "author": "白居易",
  "paragraphs": [
   "何处春深好，春深女学家。",
   "惯看温室树，饱识浴堂花。",
   "御印提随仗，香笺把下车。",
   "宋家宫样髻，一片绿云斜。"
  ],
  "title": "和春深二十首 七"
 },
 {
  "id": 6182,
  "author": "白居易",
  "paragraphs": [
   "何处春深好，春深御史家。",
   "絮萦骢马尾，蝶绕绣衣花。",
   "破柱行持斧，埋轮立驻车。",
   "入班遥认得，鱼贯一行斜。"
  ],
  "title": "和春深二十首 八"
 },
 {
  "id": 6183,
  "author": "白居易",
  "paragraphs": [
   "何处春深好，春深迁客家。",
   "一杯寒食酒，万里故园花。",
   "炎瘴蒸如火，光阴走似车。",
   "为忧𫛳鸟至，只恐日光斜。"
  ],
  "title": "和春深二十首 九"
 },
 {
  "id": 6184,
  "author": "白居易",
  "paragraphs": [
   "何处春深好，春深经业家。",
   "唯求太常第，不管曲江花。",
   "折桂名惭郄，收萤志慕车。",
   "官场泥补处，最怕寸阴斜。"
  ],
  "title": "和春深二十首 十"
 },
 {
  "id": 6185,
  "author": "白居易",
  "paragraphs": [
   "何处春深好，春深隐士家。",
   "野衣裁薜叶，山饭晒松花。",
   "兰索纫幽珮，蒲轮驻软车。",
   "林间箕踞坐，白眼向人斜。"
  ],
  "title": "和春深二十首 十一"
 },
 {
  "id": 6186,
  "author": "白居易",
  "paragraphs": [
   "何处春深好，春深渔父家。",
   "松湾随櫂月，桃浦落船花。",
   "投饵移轻楫，牵轮转小车。",
   "萧萧芦叶里，风起钓丝斜。"
  ],
  "title": "和春深二十首 十二"
 },
 {
  "id": 6187,
  "author": "白居易",
  "paragraphs": [
   "何处春深好，春深潮户家。",
   "涛翻三月雪，浪喷四时花。",
   "曳练驰千马，惊雷走万车。",
   "余波落何处，江转富阳斜。"
  ],
  "title": "和春深二十首 十三"
 },
 {
  "id": 6188,
  "author": "白居易",
  "paragraphs": [
   "何处春深好，春深痛饮家。",
   "十分杯里物，五色眼前花。",
   "𫗦歠眠糟瓮，流涎见曲车。",
   "中山一沈醉，千度日西斜。"
  ],
  "title": "和春深二十首 十四"
 },
 {
  "id": 6189,
  "author": "白居易",
  "paragraphs": [
   "何处春深好，春深上巳家。",
   "兰亭席上酒，曲洛岸边花。",
   "弄水游童櫂，湔裾小妇车。",
   "齐桡争渡处，一匹锦标斜。"
  ],
  "title": "和春深二十首 十五"
 },
 {
  "id": 6190,
  "author": "白居易",
  "paragraphs": [
   "何处春深好，春深寒食家。",
   "玲珑镂鸡子，宛转彩球花。",
   "碧草追游骑，红尘拜扫车。",
   "秋千细腰女，摇曳逐风斜。"
  ],
  "title": "和春深二十首 十六"
 },
 {
  "id": 6191,
  "author": "白居易",
  "paragraphs": [
   "何处春深好，春深博弈家。",
   "一先争破眼，六聚鬬成花。",
   "鼓应投壶马，兵冲象戏车。",
   "弹碁局上事，最妙是长斜。"
  ],
  "title": "和春深二十首 十七"
 },
 {
  "id": 6192,
  "author": "白居易",
  "paragraphs": [
   "何处春深好，春深嫁女家。",
   "紫排襦上雉，黄帖鬓边花。",
   "转烛初移障，鸣环欲上车。",
   "青衣传毡褥，锦绣一条斜。"
  ],
  "title": "和春深二十首 十八"
 },
 {
  "id": 6193,
  "author": "白居易",
  "paragraphs": [
   "何处春深好，春深娶妇家。",
   "两行笼里烛，一树扇间花。",
   "宾拜登华席，亲迎障幰车。",
   "催妆诗未了，星斗渐倾斜。"
  ],
  "title": "和春深二十首 十九"
 },
 {
  "id": 6194,
  "author": "白居易",
  "paragraphs": [
   "何处春深好，春深妓女家。",
   "眉欺杨柳叶，裙妒石榴花。",
   "兰麝熏行被，金铜钉坐车。",
   "杭州苏小小，人道最夭斜。"
  ],
  "title": "和春深二十首 二十"
 },
 {
  "id": 6195,
  "author": "白居易",
  "paragraphs": [
   "独醒从古笑灵均，长醉如今𢽾伯伦。",
   "旧法依稀传自杜，新方要妙得于陈。",
   "井泉王相资重九，曲糵精灵用上寅。",
   "酿糯岂劳炊范黍，撇𥬠何假漉陶巾。",
   "常嫌竹叶犹凡浊，始觉榴花不正真。",
   "瓮揭开时香酷烈，缾封贮后味甘辛。",
   "捧疑明水从空化，饮似阳和满腹春。",
   "色洞玉壶无表里，光摇金盏有精神。",
   "能销忙事成闲事，转得忧人作乐人。",
   "应是世间贤圣物，与君还往拟终身。"
  ],
  "title": "咏家酝十韵"
 },
 {
  "id": 6196,
  "author": "白居易",
  "paragraphs": [
   "高竹笼前无伴侣，乱鸡群里有风标。",
   "低头乍恐丹砂落，晒翅常疑白雪消。",
   "转觉鸬鹚毛色下，苦嫌鹦鹉语声娇。",
   "临风一唳思何事，怅望青田云水遥。"
  ],
  "title": "池鹤二首 一"
 },
 {
  "id": 6197,
  "author": "白居易",
  "paragraphs": [
   "池中此鹤鹤中稀，恐是辽东老令威。",
   "带雪松枝翘膝胫，放花菱片缀毛衣。",
   "低回且向林间宿，奋迅终须天外飞。",
   "若问故巢知处在，主人相恋未能归。"
  ],
  "title": "池鹤二首 二"
 },
 {
  "id": 6198,
  "author": "白居易",
  "paragraphs": [
   "巧拙贤愚相是非，何如一醉尽忘机。",
   "君知天地中宽窄，雕鹗鸾皇各自飞。"
  ],
  "title": "对酒五首 一"
 },
 {
  "id": 6199,
  "author": "白居易",
  "paragraphs": [
   "蜗牛角上争何事，石火光中寄此身。",
   "随富随贫且欢乐，不开口笑是痴人。"
  ],
  "title": "对酒五首 二"
 },
 {
  "id": 6200,
  "author": "白居易",
  "paragraphs": [
   "丹砂见火去无迹，白发泥人来不休。",
   "赖有酒仙相暖热，松乔醉即到前头。"
  ],
  "title": "对酒五首 三"
 },
 {
  "id": 6201,
  "author": "白居易",
  "paragraphs": [
   "百岁无多时壮健，一春能几日晴明。",
   "相逢且莫推辞醉，听唱阳关第四声。"
  ],
  "title": "对酒五首 四"
 },
 {
  "id": 6202,
  "author": "白居易",
  "paragraphs": [
   "昨日低眉问疾来，今朝收泪吊人回。",
   "眼前流例君看取，且遣琵琶送一杯。"
  ],
  "title": "对酒五首 五"
 },
 {
  "id": 6203,
  "author": "白居易",
  "paragraphs": [
   "欲悟色空为佛事，故栽芳树在僧家。",
   "细看便是华严偈，方便风开智慧花。"
  ],
  "title": "僧院花"
 },
 {
  "id": 6204,
  "author": "白居易",
  "paragraphs": [
   "我有白头戒，闻于韩侍郎。",
   "老多忧活计，病更恋班行。",
   "矍铄夸身健，周遮说话长。",
   "不知吾免否，两鬓已成霜。"
  ],
  "title": "老戒"
 },
 {
  "id": 6205,
  "author": "白居易",
  "paragraphs": [
   "上苑风烟好，中桥道路平。",
   "蹴球尘不起，泼火雨新晴。",
   "宿醉头仍重，晨游眼乍明。",
   "老慵虽省事，春诱尚多情。",
   "遇客踟蹰立，寻花取次行。",
   "连钱嚼金勒，凿落写银罂。",
   "府酝伤教送，官娃岂要迎。",
   "舞腰那及柳，歌舌不如莺。",
   "乡国真堪恋，光阴可合轻。",
   "三年遇寒食，尽在洛阳城。"
  ],
  "title": "洛桥寒食日作十韵"
 },
 {
  "id": 6206,
  "author": "白居易",
  "paragraphs": [
   "可惜莺啼花落处，一壶浊酒送残春。",
   "可怜月好风凉夜，一部清商伴老身。",
   "饱食安眠消日月，闲谈冷笑接交亲。",
   "谁知将相王侯外，别有优游快活人。"
  ],
  "title": "快活"
 },
 {
  "id": 6207,
  "author": "白居易",
  "paragraphs": [
   "六纛双旌万铁衣，幷汾旧路满光辉。",
   "青衫书记何年去，红斾将军昨日归。",
   "诗作马蹄随笔走，猎酣鹰翅伴觥飞。",
   "此都莫作多时计，再为苍生入紫微。"
  ],
  "title": "送令狐相公赴太原"
 },
 {
  "id": 6208,
  "author": "白居易",
  "paragraphs": [
   "檐前新叶覆残花，席上余杯对早茶。",
   "好是老身销日处，谁能骑马傍人家。"
  ],
  "title": "不出"
 },
 {
  "id": 6209,
  "author": "白居易",
  "paragraphs": [
   "夜来风雨急，无复旧花林。",
   "枝上三分落，园中二寸深。",
   "日斜啼鸟思，春尽老人心。",
   "莫怪添杯饮，情多酒不禁。"
  ],
  "title": "惜落花"
 },
 {
  "id": 6210,
  "author": "白居易",
  "paragraphs": [
   "昼听笙歌夜醉眠，若非月下即花前。",
   "如今老病须知分，不负春来二十年。"
  ],
  "title": "老病"
 },
 {
  "id": 6211,
  "author": "白居易",
  "paragraphs": [
   "游山弄水携诗卷，看月寻花把酒杯。",
   "六事尽思君作伴，几时归到洛阳来。"
  ],
  "title": "忆晦叔"
 },
 {
  "id": 6212,
  "author": "白居易",
  "paragraphs": [
   "大红斾引碧幢旌，新拜将军指点行。",
   "战将易求何足贵，书生难得始堪荣。",
   "离筵歌舞花丛散，候骑刀枪雪队迎。",
   "应笑蹉跎白头尹，风尘唯管洛阳城。"
  ],
  "title": "送徐州高仆射赴镇"
 },
 {
  "id": 6213,
  "author": "白居易",
  "paragraphs": [
   "耳根得听琴初畅，心地忘机酒半酣。",
   "若使启期兼解醉，应言四乐不言三。"
  ],
  "title": "琴酒"
 },
 {
  "id": 6214,
  "author": "白居易",
  "paragraphs": [
   "琴中古曲是幽兰，为我殷勤更弄看。",
   "欲得身心俱静好，自弹不及听人弹。"
  ],
  "title": "听幽兰"
 },
 {
  "id": 6215,
  "author": "白居易",
  "paragraphs": [
   "素房含露玉冠鲜，绀叶摇风钿扇圆。",
   "本是吴州供进藕，今为伊水寄生莲。",
   "移根到此三千里，结子经今六七年。",
   "不独池中花故旧，兼乘旧日采花船。"
  ],
  "title": "六年秋重题白莲"
 },
 {
  "id": 6216,
  "author": "白居易",
  "paragraphs": [
   "铭旌官重威仪盛，骑吹声繁卤簿长。",
   "后魏帝孙唐宰相，六年七月葬咸阳。"
  ],
  "title": "元相公挽歌词三首 一"
 },
 {
  "id": 6217,
  "author": "白居易",
  "paragraphs": [
   "墓门已闭笳箫去，唯有夫人哭不休。",
   "苍苍露草咸阳垅，此是千秋第一秋。"
  ],
  "title": "元相公挽歌词三首 二"
 },
 {
  "id": 6218,
  "author": "白居易",
  "paragraphs": [
   "送葬万人皆惨淡，反虞驷马亦悲鸣。",
   "琴书剑珮谁收拾，三岁遗孤新学行。"
  ],
  "title": "元相公挽歌词三首 三"
 },
 {
  "id": 6219,
  "author": "白居易",
  "paragraphs": [
   "金磬玉笙调已久，牙床角枕睡常迟。",
   "朦胧闲梦初成后，宛转柔声入破时。",
   "乐可理心应不谬，酒能陶性信无疑。",
   "起尝残酌听余曲，斜背银缸半下帷。"
  ],
  "title": "卧听法曲霓裳"
 },
 {
  "id": 6220,
  "author": "白居易",
  "paragraphs": [
   "欢爱今何在，悲啼亦是空。",
   "同为一夜梦，共过十年中。"
  ],
  "title": "结之"
 },
 {
  "id": 6221,
  "author": "白居易",
  "paragraphs": [
   "晴阳晚照湿烟销，五凤楼高天泬寥。",
   "野绿全经朝雨洗，林红半被暮云烧。",
   "龙门翠黛眉相对，伊水黄金线一条。",
   "自入秋来风景好，就中最好是今朝。"
  ],
  "title": "五凤楼晚望"
 },
 {
  "id": 6222,
  "author": "白居易",
  "paragraphs": [
   "去年八月哭微之，今年八月哭敦诗。",
   "何堪老泪交流日，多是秋风摇落时。",
   "泣罢几回深自念，情来一倍苦相思。",
   "同年同病同心事，除却苏州更是谁。"
  ],
  "title": "寄刘苏州"
 },
 {
  "id": 6223,
  "author": "白居易",
  "paragraphs": [
   "病上篮舆相送来，衰容秋思两悠哉。",
   "凉风袅袅吹槐子，却请行人劝一杯。"
  ],
  "title": "送客"
 },
 {
  "id": 6224,
  "author": "白居易",
  "paragraphs": [
   "夕照红于烧，晴空碧胜蓝。",
   "兽形云不一，弓势月初三。",
   "雁思来天北，砧愁满水南。",
   "萧条秋气味，未老已深谙。"
  ],
  "title": "秋思"
 },
 {
  "id": 6225,
  "author": "白居易",
  "paragraphs": [
   "碧簟绛纱帐，夜凉风景清。",
   "病闻和药气，渴听碾茶声。",
   "露竹偷灯影，烟松护月明。",
   "何言千里隔，秋思一时生。"
  ],
  "title": "酬梦得秋夕不寐见寄"
 },
 {
  "id": 6226,
  "author": "白居易",
  "paragraphs": [
   "清紧如敲玉，深圆似转簧。",
   "一声肠一断，能有几多肠。"
  ],
  "title": "题周家歌者"
 },
 {
  "id": 6227,
  "author": "白居易",
  "paragraphs": [
   "齿发各蹉跎，疏慵与病和。",
   "爱花心在否，见酒兴如何。",
   "年长风情少，官高俗虑多。",
   "几时红烛下，闻唱竹枝歌。"
  ],
  "title": "忆梦得"
 },
 {
  "id": 6228,
  "author": "白居易",
  "paragraphs": [
   "春黛双蛾嫩，秋蓬两鬓侵。",
   "谋欢身太晚，恨老意弥深。",
   "薄解灯前舞，尤能酒后吟。",
   "花丛便不入，犹自未甘心。"
  ],
  "title": "赠同座"
 },
 {
  "id": 6229,
  "author": "白居易",
  "paragraphs": [
   "宅院小墙庳，坊门帖榜迟。",
   "旧恩惭自薄，前事悔难追。",
   "笼鸟无常主，风花不恋枝。",
   "今宵在何处，唯有月明知。"
  ],
  "title": "失婢"
 },
 {
  "id": 6230,
  "author": "白居易",
  "paragraphs": [
   "庭草留霜池结冰，黄昏钟绝冻云凝。",
   "碧毡帐上正飘雪，红火炉前初炷灯。",
   "高调秦筝一两弄，小花蛮榼二三升。",
   "为君更奏湘神曲，夜就侬来能不能。"
  ],
  "title": "夜招晦叔"
 },
 {
  "id": 6231,
  "author": "白居易",
  "paragraphs": [
   "寒宵劝酒君须饮，君是孤眠七十身。",
   "莫道非人身不煖，十分一盏煖于人。"
  ],
  "title": "戏答皇甫监"
 },
 {
  "id": 6232,
  "author": "白居易",
  "paragraphs": [
   "自从娇𫘤一相依，共见杨花七度飞。",
   "玳瑁床空收枕席，琵琶弦断倚屏帏。",
   "人间有梦何曾入，泉下无家岂是归。",
   "坟上少啼留取泪，明年寒食更沾衣。"
  ],
  "title": "和杨师皋伤小姬英英"
 },
 {
  "id": 6233,
  "author": "白居易",
  "paragraphs": [
   "毡帐胡琴出塞曲，兰塘越櫂弄潮声。",
   "何言此处同风月，蓟北江南万里情。"
  ],
  "title": "池边即事"
 },
 {
  "id": 6234,
  "author": "白居易",
  "paragraphs": [
   "老去亲朋零落尽，秋来弦管感伤多。",
   "尚书宅畔悲邻笛，廷尉门前叹雀罗。",
   "绿绮窗空分妓女，绛纱帐掩罢笙歌。",
   "欢娱未足身先去，争奈书生薄命何。"
  ],
  "title": "闻乐感邻"
 },
 {
  "id": 6235,
  "author": "白居易",
  "paragraphs": [
   "穷冬月末两三日，半百年过六七时。",
   "龙尾趁朝无气力，牛头参道有心期。",
   "荣华外物终须悟，老病傍人岂得知。",
   "犹被妻儿教渐退，莫求致仕且分司。"
  ],
  "title": "戊申岁暮咏怀三首 一"
 },
 {
  "id": 6236,
  "author": "白居易",
  "paragraphs": [
   "唯生一女才十二，秪欠三年未六旬。",
   "婚嫁累轻何怕老，饥寒心惯不忧贫。",
   "紫泥丹笔皆经手，赤绂金章尽到身。",
   "更拟踟蹰觅何事，不归嵩洛作闲人。"
  ],
  "title": "戊申岁暮咏怀三首 二"
 },
 {
  "id": 6237,
  "author": "白居易",
  "paragraphs": [
   "七年囚闭作笼禽，但愿开笼便入林。",
   "幸得展张今日翅，不能辜负昔时心。",
   "人间祸福愚难料，世上风波老不禁。",
   "万一差池似前事，又应追悔不抽簪。"
  ],
  "title": "戊申岁暮咏怀三首 三"
 },
 {
  "id": 6238,
  "author": "白居易",
  "paragraphs": [
   "心中万事不思量，坐倚屏风卧向阳。",
   "渐觉咏诗犹老丑，岂宜凭酒更麄狂。",
   "头垂白发我思退，脚蹋青云君欲忙。",
   "只有今春相伴在，花前賸醉两三场。"
  ],
  "title": "赠梦得"
 },
 {
  "id": 6239,
  "author": "白居易",
  "paragraphs": [
   "海内时无事，江南岁有秋。",
   "生民皆乐业，地主尽贤侯。",
   "郊静销戎马，城高逼斗牛。",
   "平河七百里，沃壤二三州。",
   "坐有湖山趣，行无风浪忧。",
   "食宁妨解缆，寝不废乘流。",
   "泉石谙天竺，烟霞识虎丘。",
   "余芳认兰泽，遗咏思苹洲。",
   "菡萏红涂粉，菰蒲绿泼油。",
   "鳞差渔户舍，绮错稻田沟。",
   "紫洞藏仙窟，玄泉贮怪湫。",
   "精神昂老鹤，姿彩媚潜蚪。",
   "静阅天工妙，闲窥物状幽。",
   "投竿出比目，掷果下猕猴。",
   "味苦莲心小，浆甜蔗节稠。",
   "橘苞从自结，藕孔是谁锼。",
   "逐日移潮信，随风变櫂讴。",
   "递夫交烈火，候吏次鸣驺。",
   "梵塔形疑踊，阊门势欲浮。",
   "客迎携酒榼，僧待置茶瓯。",
   "小宴闲谈笑，初筵雅献酬。",
   "稍催朱蜡炬，徐动碧牙筹。",
   "圆盏飞莲子，长裾曳石榴。",
   "柘枝随画鼓，调笑从香球。",
   "幕飏云飘槛，帘褰月露钩。",
   "舞繁红袖凝，歌切翠眉愁。",
   "弦管宁容歇，杯盘未许收。",
   "良辰宜酩酊，卒岁好优游。",
   "鲙缕鲜仍细，莼丝滑且柔。",
   "饱餐为日计，稳睡是身谋。",
   "名愧空虚得，官知止足休。",
   "自嫌犹屑屑，众笑大悠悠。",
   "物表疏形役，人寰足悔尤。",
   "蛾须远灯烛，兔勿近罝罘。",
   "幻世春来梦，浮生水上沤。",
   "百忧中莫入，一醉外何求。",
   "未死痴王湛，无儿老邓攸。",
   "蜀琴安膝上，周易在床头。",
   "去去无程客，行行不系舟。",
   "劳君频问讯，劝我少淹留。",
   "云雨多分散，关山苦阻修。",
   "一吟江月别，七见日星周。",
   "珠玉传新什，鹓鸾念故俦。",
   "悬旌心宛转，束楚意绸缪。",
   "驿舫妆青雀，官槽䬴紫骝。",
   "镜湖期远泛，禹穴约冥搜。",
   "预扫题诗壁，先开望海楼。",
   "饮思亲履舄，宿忆并衾裯。",
   "志气吾衰也，风情子在不。",
   "应须相见后，别作一家游。"
  ],
  "title": "想东游五十韵"
 },
 {
  "id": 6240,
  "author": "白居易",
  "paragraphs": [
   "卧在漳滨满十旬，起为商皓伴三人。",
   "从今且莫嫌身病，不病何由索得身。"
  ],
  "title": "病免后喜除宾客"
 },
 {
  "id": 6241,
  "author": "白居易",
  "paragraphs": [
   "灞浐风烟函谷路，曾经几度别长安。",
   "昔时蹙促为迁客，今日从容自去官。",
   "优诏幸分四皓秩，祖筵惭继二疏欢。",
   "尘缨世网重重缚，回顾方知出得难。"
  ],
  "title": "长乐亭留别"
 },
 {
  "id": 6242,
  "author": "白居易",
  "paragraphs": [
   "紫微阁老自多情，白首园公岂要迎。",
   "伴我绿槐阴下歇，向君红斾影前行。",
   "纶巾发少浑欹仄，篮轝肩齐甚稳平。",
   "但问主人留几日，分司宾客去无程。"
  ],
  "title": "陕府王大夫相迎偶赠"
 },
 {
  "id": 6243,
  "author": "白居易",
  "paragraphs": [
   "笙歌惆怅欲为别，风景阑珊初过春。",
   "争得遣君诗不苦，黄河岸上白头人。"
  ],
  "title": "别陕州王司马"
 },
 {
  "id": 6244,
  "author": "白居易",
  "paragraphs": [
   "黄鸟无声叶满枝，闲吟想到洛城时。",
   "惜逢金谷三春尽，恨拜铜楼一月迟。",
   "诗境忽来还自得，醉乡潜去与谁期。",
   "东都添个狂宾客，先报壶觞风月知。"
  ],
  "title": "将至东都先寄令狐留守"
 },
 {
  "id": 6245,
  "author": "白居易",
  "paragraphs": [
   "明朝欲见琴尊伴，洗拭金杯拂玉徽。",
   "君乞曹州刺史替，我抛刑部侍郎归。",
   "倚疮老马收蹄立，避箭高鸿尽翅飞。",
   "岂料洛阳风月夜，故人垂老得相依。"
  ],
  "title": "荅崔十八见寄"
 },
 {
  "id": 6246,
  "author": "白居易",
  "paragraphs": [
   "轻衣稳马槐阴路，渐近东来渐少尘。",
   "耳闹久憎闻俗事，眼明初喜见闲人。",
   "昔曾对作承华相，今复连为博望宾。",
   "始信淡交宜久远，与君转老转相亲。"
  ],
  "title": "赠皇甫宾客"
 },
 {
  "id": 6247,
  "author": "白居易",
  "paragraphs": [
   "驿吏引藤轝，家童开竹扉。",
   "往时多暂住，今日是长归。",
   "眼下有衣食，耳边无是非。",
   "不论贫与富，饮水亦应肥。"
  ],
  "title": "归履道宅"
 },
 {
  "id": 6248,
  "author": "白居易",
  "paragraphs": [
   "归来未及问生涯，先问江南物在耶。",
   "引手摩挲青石笋，回头点检白莲花。",
   "苏州舫故龙头暗，王尹桥倾雁齿斜。",
   "别有夜深惆怅事，月明双鹤在裴家。"
  ],
  "title": "问江南物"
 },
 {
  "id": 6249,
  "author": "白居易",
  "paragraphs": [
   "半日停车马，何人在白家。",
   "殷勤萧庶子，爱酒不嫌茶。"
  ],
  "title": "萧庶子相过"
 },
 {
  "id": 6250,
  "author": "白居易",
  "paragraphs": [
   "乍到频劳问所须，所须非玉亦非珠。",
   "爱君水阁宜闲咏，每有诗成许去无。"
  ],
  "title": "荅尉迟少尹问所须"
 },
 {
  "id": 6251,
  "author": "白居易",
  "paragraphs": [
   "但有闲销日，都无事系怀。",
   "朝眠因客起，午饭伴僧斋。",
   "树合阴交户，池分水夹阶。",
   "就中今夜好，风月似江淮。"
  ],
  "title": "咏闲"
 },
 {
  "id": 6252,
  "author": "白居易",
  "paragraphs": [
   "未能同隐云林下，且复相招禄仕间。",
   "随月有钱胜卖药，终年无事抵归山。",
   "镜湖水远何由泛，棠树枝高不易攀。",
   "惆怅八科残四在，两人荣闹两人闲。"
  ],
  "title": "同崔十八寄元浙东王陕州"
 },
 {
  "id": 6253,
  "author": "白居易",
  "paragraphs": [
   "墙西明月水东亭，一曲霓裳按小伶。",
   "不敢邀君无别意，弦生管涩未堪听。"
  ],
  "title": "荅苏庶子月夜闻家僮奏乐见赠"
 },
 {
  "id": 6254,
  "author": "白居易",
  "paragraphs": [
   "里巷多通水，林园尽不扃。",
   "松身为外户，池面是中庭。",
   "元氏诗三帙，陈家酒一瓶。",
   "醉来狂发咏，邻女暎篱听。"
  ],
  "title": "偶吟"
 },
 {
  "id": 6255,
  "author": "白居易",
  "paragraphs": [
   "白藕新花照水开，红窗小舫信风回。",
   "谁教一片江南兴，逐我殷勤万里来。"
  ],
  "title": "白莲池泛舟"
 },
 {
  "id": 6256,
  "author": "白居易",
  "paragraphs": [
   "行寻甃石引新泉，坐看修桥补钓船。",
   "绿竹挂衣凉处歇，清风展簟困时眠。",
   "身闲当贵真天爵，官散无忧即地仙。",
   "林下水边无厌日，便堪终老岂论年。"
  ],
  "title": "池上即事"
 },
 {
  "id": 6257,
  "author": "白居易",
  "paragraphs": [
   "习静心方泰，劳生事渐稀。",
   "可怜安稳地，舍此欲何归。"
  ],
  "title": "酬裴相公见寄二绝 一"
 },
 {
  "id": 6258,
  "author": "白居易",
  "paragraphs": [
   "一双垂翅鹤，数首解嘲文。",
   "总是迂闲物，争堪伴相君。"
  ],
  "title": "酬裴相公见寄二绝 二"
 },
 {
  "id": 6259,
  "author": "白居易",
  "paragraphs": [
   "开缄思浩然，独咏晚风前。",
   "人貌非前日，蝉声似去年。",
   "槐花新雨后，柳影欲秋天。",
   "听罢无他计，相思又一篇。"
  ],
  "title": "荅梦得闻蝉见寄"
 },
 {
  "id": 6260,
  "author": "白居易",
  "paragraphs": [
   "不矜轩冕爱林泉，许到池头一醉眠。",
   "已遣平治行药迳，兼教扫拂钓鱼船。",
   "应将笔砚随诗主，定有笙歌伴酒仙。",
   "祗候高情无别物，苍苔石笋白花莲。"
  ],
  "title": "令狐尚书许过弊居先赠长句"
 },
 {
  "id": 6261,
  "author": "白居易",
  "paragraphs": [
   "老宜官冷静，贫赖俸优饶。",
   "热月无堆案，寒天不趁朝。",
   "傍看应寂寞，自觉甚逍遥。",
   "徒对盈尊酒，兼无愁可销。"
  ],
  "title": "自题"
 },
 {
  "id": 6262,
  "author": "白居易",
  "paragraphs": [
   "劳将白叟比黄公，今古由来事不同。",
   "我有商山君未见，清泉白石在胸中。"
  ],
  "title": "荅崔十八"
 },
 {
  "id": 6263,
  "author": "白居易",
  "paragraphs": [
   "御热蕉衣健，扶羸竹杖轻。",
   "诵经凭槛立，散药绕廊行。",
   "暝槿无风落，秋虫欲雨鸣。",
   "身闲当将息，病亦有心情。"
  ],
  "title": "偶咏"
 },
 {
  "id": 6264,
  "author": "白居易",
  "paragraphs": [
   "但喜暑随三伏去，不知秋送二毛来。",
   "更无别计相宽慰，故遣阳关劝一杯。"
  ],
  "title": "荅苏六"
 },
 {
  "id": 6265,
  "author": "白居易",
  "paragraphs": [
   "下马闲行伊水头，凉风清景胜春游。",
   "何事古今诗句里，不多说著洛阳秋。"
  ],
  "title": "秋游"
 },
 {
  "id": 6266,
  "author": "白居易",
  "paragraphs": [
   "张翰一杯酒，荣期三乐歌。",
   "聪明伤混沌，烦恼污头陁。",
   "簟冷秋生早，堦闲日上多。",
   "近来门更静，无雀可张罗。"
  ],
  "title": "偶作"
 },
 {
  "id": 6267,
  "author": "白居易",
  "paragraphs": [
   "照水容虽老，登山力未衰。",
   "欲眠先命酒，暂歇亦吟诗。",
   "且喜身无缚，终惭鬓有丝。",
   "回头语闲伴，闲校十年迟。"
  ],
  "title": "游平原赠晦叔"
 },
 {
  "id": 6268,
  "author": "白居易",
  "paragraphs": [
   "不出门来又数旬，将何销日与谁亲。",
   "鹤笼开处见君子，书卷展时逢古人。",
   "自静其心延寿命，无求于物长精神。",
   "能行便是真修道，何必降魔调伏身。"
  ],
  "title": "不出门"
 },
 {
  "id": 6269,
  "author": "白居易",
  "paragraphs": [
   "右翅低垂左胫伤，可怜风貌甚昂藏。",
   "亦知白日青天好，未要高飞且养疮。"
  ],
  "title": "叹鹤病"
 },
 {
  "id": 6270,
  "author": "白居易",
  "paragraphs": [
   "勿言临都五六里，扶病出城相送来。",
   "莫道长安一步地，马头西去几时回。",
   "与君后会知何处，为我今朝尽一杯。"
  ],
  "title": "临都驿送崔十八"
 },
 {
  "id": 6271,
  "author": "白居易",
  "paragraphs": [
   "三分鬓发二分丝，晓镜秋容相对时。",
   "去作忙官应太老，退为闲叟未全迟。",
   "静中得味何须道，稳处安身更莫疑。",
   "若使至今黄绮在，闻吾此语亦分司。"
  ],
  "title": "对镜"
 },
 {
  "id": 6272,
  "author": "白居易",
  "paragraphs": [
   "何处难忘酒，长安喜气新。",
   "初登高第后，乍作好官人。",
   "省壁明张榜，朝衣稳称身。",
   "此时无一盏，争奈帝城春。"
  ],
  "title": "劝酒十四首 何处难忘酒七首 一"
 },
 {
  "id": 6273,
  "author": "白居易",
  "paragraphs": [
   "何处难忘酒，天涯话旧情。",
   "青云俱不达，白发递相惊。",
   "二十年前别，三千里外行。",
   "此时无一盏，何以叙平生。"
  ],
  "title": "劝酒十四首 何处难忘酒七首 二"
 },
 {
  "id": 6274,
  "author": "白居易",
  "paragraphs": [
   "何处难忘酒，朱门羡少年。",
   "春分花发后，寒食月明前。",
   "小院回罗绮，深房理管弦。",
   "此时无一盏，争过艳阳天。"
  ],
  "title": "劝酒十四首 何处难忘酒七首 三"
 },
 {
  "id": 6275,
  "author": "白居易",
  "paragraphs": [
   "何处难忘酒，霜庭老病翁。",
   "暗声啼蟋蟀，干叶落梧桐。",
   "鬓为愁先白，颜因醉暂红。",
   "此时无一盏，何计奈秋风。"
  ],
  "title": "劝酒十四首 何处难忘酒七首 四"
 },
 {
  "id": 6276,
  "author": "白居易",
  "paragraphs": [
   "何处难忘酒，军功第一高。",
   "还乡随露布，半路授旌旄。",
   "玉柱剥葱手，金章烂椹袍。",
   "此时无一盏，何以骋雄豪。"
  ],
  "title": "劝酒十四首 何处难忘酒七首 五"
 },
 {
  "id": 6277,
  "author": "白居易",
  "paragraphs": [
   "何处难忘酒，青门送别多。",
   "敛襟收涕泪，簇马听笙歌。",
   "烟树灞陵岸，风尘长乐坡。",
   "此时无一盏，争奈去留何。"
  ],
  "title": "劝酒十四首 何处难忘酒七首 六"
 },
 {
  "id": 6278,
  "author": "白居易",
  "paragraphs": [
   "何处难忘酒，逐臣归故园。",
   "赦书逢驿骑，贺客出都门。",
   "半面瘴烟色，满衫乡泪痕。",
   "此时无一盏，何物可招魂。"
  ],
  "title": "劝酒十四首 何处难忘酒七首 七"
 },
 {
  "id": 6279,
  "author": "白居易",
  "paragraphs": [
   "莫隐深山去，君应到自嫌。",
   "齿伤朝水冷，貌苦夜霜严。",
   "渔去风生浦，樵归雪满岩。",
   "不如来饮酒，相对醉厌厌。"
  ],
  "title": "劝酒十四首 不如来饮酒七首 一"
 },
 {
  "id": 6280,
  "author": "白居易",
  "paragraphs": [
   "莫作农夫去，君应见自愁。",
   "迎春犂瘦地，趁晚𫗪羸牛。",
   "数被官加税，稀逢岁有秋。",
   "不如来饮酒，相伴醉悠悠。"
  ],
  "title": "劝酒十四首 不如来饮酒七首 二"
 },
 {
  "id": 6281,
  "author": "白居易",
  "paragraphs": [
   "莫作商人去，恓惶君未谙。",
   "雪霜行塞北，风水宿江南。",
   "藏镪百千万，沈舟十二三。",
   "不如来饮酒，仰面醉酣酣。"
  ],
  "title": "劝酒十四首 不如来饮酒七首 三"
 },
 {
  "id": 6282,
  "author": "白居易",
  "paragraphs": [
   "莫事长征去，辛勤难具论。",
   "何曾画麟阁，祗是老辕门。",
   "虮虱衣中物，刀枪面上痕。",
   "不如来饮酒，合眼醉昏昏。"
  ],
  "title": "劝酒十四首 不如来饮酒七首 四"
 },
 {
  "id": 6283,
  "author": "白居易",
  "paragraphs": [
   "莫学长生去，仙方悮杀君。",
   "那将薤上露，拟待鹤边云。",
   "矻矻皆烧药，累累尽作坟。",
   "不如来饮酒，闲坐醉醺醺。"
  ],
  "title": "劝酒十四首 不如来饮酒七首 五"
 },
 {
  "id": 6284,
  "author": "白居易",
  "paragraphs": [
   "莫上青云去，青云足爱憎。",
   "自贤夸智慧，相𫄙鬬功能。",
   "鱼烂缘吞饵，蛾燋为扑灯。",
   "不如来饮酒，任性醉腾腾。"
  ],
  "title": "劝酒十四首 不如来饮酒七首 六"
 },
 {
  "id": 6285,
  "author": "白居易",
  "paragraphs": [
   "莫入红尘去，令人心力劳。",
   "相争两蜗角，所得一牛毛。",
   "且灭嗔中火，休磨笑里刀。",
   "不如来饮酒，稳卧醉陶陶。"
  ],
  "title": "劝酒十四首 不如来饮酒七首 七"
 },
 {
  "id": 6286,
  "author": "白居易",
  "paragraphs": [
   "日月天衢仰面看，尚淹池凤滞台鸾。",
   "碧幢千里空移镇，赤笔三年未转官。",
   "别后纵吟终少兴，病来虽饮不多欢。",
   "酒军诗敌如相遇，临老犹能一据鞍。"
  ],
  "title": "和令狐相公寄刘郎中兼见示长句"
 },
 {
  "id": 6287,
  "author": "白居易",
  "paragraphs": [
   "见月连宵坐，闻风尽日眠。",
   "室香罗药气，笼煖焙茶烟。",
   "鹤啄新晴地，鸡栖薄暮天。",
   "自看淘酒米，倚杖小池前。"
  ],
  "title": "即事"
 },
 {
  "id": 6288,
  "author": "白居易",
  "paragraphs": [
   "风飘雨洒帘帷故，竹暎松遮灯火深。",
   "宿客不来嫌冷落，一尊酒对一张琴。"
  ],
  "title": "期宿客不至"
 },
 {
  "id": 6289,
  "author": "白居易",
  "paragraphs": [
   "问君移竹意如何，慎勿排行但间窠。",
   "多种少栽皆有意，大都少校不如多。"
  ],
  "title": "问移竹"
 },
 {
  "id": 6290,
  "author": "白居易",
  "paragraphs": [
   "满园花菊郁金黄，中有孤丛色似霜。",
   "还似今朝歌酒席，白头翁入少年场。"
  ],
  "title": "重阳席上赋白菊"
 },
 {
  "id": 6291,
  "author": "白居易",
  "paragraphs": [
   "眼下有衣兼有食，心中无喜亦无忧。",
   "正如身后有何事，应向人间无所求。",
   "静念道经深闭目，闲迎禅客小低头。",
   "犹残少许云泉兴，一岁龙门数度游。"
  ],
  "title": "偶吟二首 一"
 },
 {
  "id": 6292,
  "author": "白居易",
  "paragraphs": [
   "晴教晒药泥茶灶，闲看科松洗竹林。",
   "活计纵贫长净洁，池亭虽小颇幽深。",
   "厨香炊黍调和酒，窗暖安弦拂拭琴。",
   "老去生涯祗如此，更无余事可劳心。"
  ],
  "title": "偶吟二首 二"
 },
 {
  "id": 6293,
  "author": "白居易",
  "paragraphs": [
   "何处春先到，桥东水北亭。",
   "冻花开未得，冷酒酌难醒。",
   "就日移轻榻，遮风展小屏。",
   "不劳人劝醉，莺语渐丁宁。"
  ],
  "title": "何处春先到"
 },
 {
  "id": 6294,
  "author": "白居易",
  "paragraphs": [
   "天时人事常多故，一岁春能几处游。",
   "不是尘埃便风雨，若非疾病即悲忧。",
   "贫穷心苦多无兴，富贵身忙不自由。",
   "唯有分司官恰好，闲游虽老未能休。"
  ],
  "title": "勉闲游"
 },
 {
  "id": 6295,
  "author": "白居易",
  "paragraphs": [
   "贫无好物堪为信，双榼虽轻意不轻。",
   "愿奉谢公池上酌，丹心绿酒一时倾。"
  ],
  "title": "寄两银榼与裴侍郎因题两绝句 一"
 },
 {
  "id": 6296,
  "author": "白居易",
  "paragraphs": [
   "惯和曲糵堪盛否，重用盐梅试洗看。",
   "小器不知容几许，襄阳米贱酒升宽。"
  ],
  "title": "寄两银榼与裴侍郎因题两绝句 二"
 },
 {
  "id": 6297,
  "author": "白居易",
  "paragraphs": [
   "细水涓涓似泪流，日西惆怅小桥头。",
   "衰杨叶尽空枝在，犹被霜风吹不休。"
  ],
  "title": "小桥柳"
 },
 {
  "id": 6298,
  "author": "白居易",
  "paragraphs": [
   "八月凉风吹白幕，寝门廊下哭微之。",
   "妻孥朋友来相吊，唯道皇天无所知。"
  ],
  "title": "哭微之二首 一"
 },
 {
  "id": 6299,
  "author": "白居易",
  "paragraphs": [
   "文章卓荦生无敌，风骨英灵殁有神。",
   "哭送咸阳北原上，可能随例作灰尘。"
  ],
  "title": "哭微之二首 二"
 },
 {
  "id": 6300,
  "author": "白居易",
  "paragraphs": [
   "人少街荒已寂寥，风多尘起重萧条。",
   "上阳落叶飘宫树，中渡流澌拥渭桥。",
   "出早冒寒衣挍薄，归迟侵黑酒全消。",
   "如今不是闲行日，日短天阴坊曲遥。"
  ],
  "title": "马上晚吟"
 },
 {
  "id": 6301,
  "author": "白居易",
  "paragraphs": [
   "刘郎刘郎莫先起，苏台苏台隔云水。",
   "酒盏来从一百分，马头去便三千里。"
  ],
  "title": "醉中重留梦得"
 },
 {
  "id": 6302,
  "author": "白居易",
  "paragraphs": [
   "可怜今夜鹅毛雪，引得高情鹤氅人。",
   "红蜡烛前明似昼，青毡帐里暖如春。",
   "十分满盏黄金液，一尺中庭白玉尘。",
   "对此欲留君便宿，诗情酒分合相亲。"
  ],
  "title": "雪夜喜李郎中见访兼酬所赠"
 },
 {
  "id": 6303,
  "author": "白居易",
  "paragraphs": [
   "不愁陌上春光尽，亦任庭前日影斜。",
   "面黑眼昏头雪白，老应无可更增加。"
  ],
  "title": "任老"
 },
 {
  "id": 6304,
  "author": "白居易",
  "paragraphs": [
   "火急欢娱慎勿迟，眼看老病悔难追。",
   "尊前花下歌筵里，会有求来不得时。"
  ],
  "title": "劝欢"
 },
 {
  "id": 6305,
  "author": "白居易",
  "paragraphs": [
   "虹梁雁齿随年换，素板朱栏逐日修。",
   "但恨尚书能久别，莫忘州守不频游。",
   "重移旧柱开中眼，乱种新花拥两头。",
   "李郭小船何足问，待君乘过济川舟。"
  ],
  "title": "荅王尚书问履道池旧桥"
 },
 {
  "id": 6306,
  "author": "白居易",
  "paragraphs": [
   "晚从履道来归府，街路虽长尹不嫌。",
   "马上凉于床上坐，绿槐风透紫蕉衫。"
  ],
  "title": "晚归府"
 },
 {
  "id": 6307,
  "author": "白居易",
  "paragraphs": [
   "山屐田衣六七贤，搴芳蹋翠弄潺湲。",
   "九龙潭月落杯酒，三品松风飘管弦。",
   "强健且宜游胜地，清凉不觉过炎天。",
   "始知驾鹤乘云外，别有逍遥地上仙。"
  ],
  "title": "从龙潭寺至少林寺题赠同游者"
 },
 {
  "id": 6308,
  "author": "白居易",
  "paragraphs": [
   "双刹夹虚空，缘云一径通。",
   "似从忉利下，如过剑门中。",
   "灯火光初合，笙歌曲未终。",
   "可怜狮子座，舁出净名翁。"
  ],
  "title": "夜从法王寺下归岳寺"
 },
 {
  "id": 6309,
  "author": "白居易",
  "paragraphs": [
   "夜上九潭谁是伴，云随飞盖月随杯。",
   "明年尚作三川守，此地兼将歌舞来。"
  ],
  "title": "宿龙潭寺"
 },
 {
  "id": 6310,
  "author": "白居易",
  "paragraphs": [
   "开元遗曲自凄凉，况近秋天调是商。",
   "爱者谁人唯白尹，奏时何处在嵩阳。",
   "回临山月声弥怨，散入松风韵更长。",
   "子晋少姨闻定怪，人间亦便有霓裳。"
  ],
  "title": "嵩阳观夜奏霓裳"
 },
 {
  "id": 6311,
  "author": "白居易",
  "paragraphs": [
   "鸡犬丧家分散后，林园失主寂寥时。",
   "落花不语空辞树，流水无情自入池。",
   "风荡宴船初破漏，雨淋歌阁欲倾欹。",
   "前庭后院伤心事，唯是春风秋月知。"
  ],
  "title": "过元家履信宅"
 },
 {
  "id": 6312,
  "author": "白居易",
  "paragraphs": [
   "寒山十月旦，霜叶一时新。",
   "似烧非因火，如花不待春。",
   "连行排绛帐，乱落剪红巾。",
   "解驻篮轝看，风前唯两人。"
  ],
  "title": "和杜录事题红叶"
 },
 {
  "id": 6313,
  "author": "白居易",
  "paragraphs": [
   "求荣争宠任纷纷，脱弃金貂祗有君。",
   "散员疏去未为贵，小邑陶休何足云。",
   "山色好当晴后见，泉声宜向醉中闻。",
   "主人忆尔尔知否，抛却青云归白云。"
  ],
  "title": "题崔常侍济上别墅"
 },
 {
  "id": 6314,
  "author": "白居易",
  "paragraphs": [
   "白石清泉抛济口，碧幢红斾照河阳。",
   "邨人都不知时事，犹自呼为处士庄。"
  ],
  "title": "过温尚书旧庄"
 },
 {
  "id": 6315,
  "author": "白居易",
  "paragraphs": [
   "年颜气力渐衰残，王屋中峰欲上难。",
   "顶上将探小有洞，喉中须咽大还丹。",
   "河车九转宜精炼，火候三年在好看。",
   "他日药成分一粒，与君先去扫天坛。"
  ],
  "title": "天坛峰下赠杜录事"
 },
 {
  "id": 6316,
  "author": "白居易",
  "paragraphs": [
   "百千万劫菩提种，八十三年功德林。",
   "若不秉持僧行苦，将何报答佛恩深。",
   "慈悲不瞬诸天眼，清净无尘几地心。",
   "每岁八关蒙九授，殷勤一戒重千金。"
  ],
  "title": "赠僧五首 钵塔院如大师"
 },
 {
  "id": 6317,
  "author": "白居易",
  "paragraphs": [
   "心如定水随形应，口似悬河逐病治。",
   "曾向众中先礼拜，西方去日莫相遗。"
  ],
  "title": "赠僧五首 神照上人"
 },
 {
  "id": 6318,
  "author": "白居易",
  "paragraphs": [
   "自出家来长自在，缘身一衲一绳床。",
   "令人见即心无事，每一相逢是道场。"
  ],
  "title": "赠僧五首 自远禅师"
 },
 {
  "id": 6319,
  "author": "白居易",
  "paragraphs": [
   "荣华恩爱弃成唾，戒定真如和作香。",
   "今古虽殊同一法，瞿昙抛却转轮王。"
  ],
  "title": "赠僧五首 宗实上人"
 },
 {
  "id": 6320,
  "author": "白居易",
  "paragraphs": [
   "梓潼眷属何年别，长寿坛场近日开。",
   "应是蜀人皆度了，法轮移向洛中来。"
  ],
  "title": "赠僧五首 清闲上人"
 },
 {
  "id": 6321,
  "author": "白居易",
  "paragraphs": [
   "信意闲弹秋思时，调清声直韵疏迟。",
   "近来渐喜无人听，琴格高低心自知。"
  ],
  "title": "弹秋思"
 },
 {
  "id": 6322,
  "author": "白居易",
  "paragraphs": [
   "随宜饮食聊充腹，取次衣裘亦煖身。",
   "未必得年非瘦薄，无妨长福是单贫。",
   "老龟岂羡牺牲饱，蟠木宁争桃李春。",
   "随分自安心自断，是非何用问闲人。"
  ],
  "title": "自咏"
 },
 {
  "id": 6323,
  "author": "白居易",
  "paragraphs": [
   "相府念多病，春宫容不才。",
   "官衔依口得，俸料逐身来。",
   "白首林园在，红尘车马回。",
   "招呼新客侣，扫掠旧池台。",
   "小舫宜携乐，新荷好盖杯。",
   "不知金谷主，早晚贺筵开。"
  ],
  "title": "分司初到洛中偶题六韵兼戏呈冯尹"
 },
 {
  "id": 6324,
  "author": "白居易",
  "paragraphs": [
   "春风先发苑中梅，樱杏桃梨次第开。",
   "荠花榆荚深邨里，亦道春风为我来。"
  ],
  "title": "春风"
 },
 {
  "id": 6325,
  "author": "白居易",
  "paragraphs": [
   "洛阳陌上春长在，惜别今来二十年。",
   "唯觅少年心不得，其余万事尽依然。"
  ],
  "title": "洛阳春"
 },
 {
  "id": 6326,
  "author": "白居易",
  "paragraphs": [
   "老去唯耽酒，春来不著家。",
   "去年来校晚，不见洛阳花。"
  ],
  "title": "恨去年"
 },
 {
  "id": 6327,
  "author": "白居易",
  "paragraphs": [
   "早起或因携酒出，晚归多是看花回。",
   "若抛风景长闲坐，自问东京作底来。"
  ],
  "title": "早出晚归"
 },
 {
  "id": 6328,
  "author": "白居易",
  "paragraphs": [
   "花寒懒发鸟慵啼，信马闲行到日西。",
   "何处未春先有思，柳条无力魏王堤。"
  ],
  "title": "魏王堤"
 },
 {
  "id": 6329,
  "author": "白居易",
  "paragraphs": [
   "世间好物黄醅酒，天下闲人白侍郎。",
   "爱向卯时谋洽乐，亦曾酉日放粗狂。",
   "醉来枕曲贫如富，身后堆金有若亡。",
   "元九计程殊未到，瓮头一盏共谁尝。"
  ],
  "title": "尝黄醅新酎忆微之"
 },
 {
  "id": 6330,
  "author": "白居易",
  "paragraphs": [
   "少年信美何曾久，春日虽迟不再中。",
   "欢笑胜愁歌胜哭，请君莫道等头空。"
  ],
  "title": "劝行乐"
 },
 {
  "id": 6331,
  "author": "白居易",
  "paragraphs": [
   "岂是交亲向我疏，老慵自爱闭门居。",
   "近来渐喜知闻断，免恼嵇康索报书。"
  ],
  "title": "老慵"
 },
 {
  "id": 6332,
  "author": "白居易",
  "paragraphs": [
   "常忧到老都无子，何况新生又是儿。",
   "阴德自然宜有庆，皇天可得道无知。",
   "一园水竹今为主，百卷文章更付谁。",
   "莫虑鹓鶵无浴处，即应重入凤皇池。"
  ],
  "title": "予与微之老而无子发于言叹著在诗篇今年冬各有一子戏作二什一以相贺一以自嘲 一"
 },
 {
  "id": 6333,
  "author": "白居易",
  "paragraphs": [
   "五十八翁方有后，静思堪喜亦堪嗟。",
   "一珠甚小还惭蚌，八子虽多不羡鸦。",
   "秋月晚生丹桂实，春风新长紫兰芽。",
   "持杯祝愿无他语，慎勿顽愚似汝爷。"
  ],
  "title": "予与微之老而无子发于言叹著在诗篇今年冬各有一子戏作二什一以相贺一以自嘲 二"
 },
 {
  "id": 6334,
  "author": "白居易",
  "paragraphs": [
   "年来私自问，何故不归京。",
   "佩玉腰无力，看花眼不明。",
   "老慵难发遣，春病易滋生。",
   "赖有弹琴女，时时听一声。"
  ],
  "title": "自问"
 },
 {
  "id": 6335,
  "author": "白居易",
  "paragraphs": [
   "一树红桃亚拂池，竹遮松荫晚开时。",
   "非因斜日无由见，不是闲人岂得知。",
   "寒地生材遗挍易，贫家养女嫁常迟。",
   "春深欲落谁怜惜，白侍郎来折一枝。"
  ],
  "title": "晚桃花"
 },
 {
  "id": 6336,
  "author": "白居易",
  "paragraphs": [
   "今夜调琴忽有情，欲弹惆怅忆崔卿。",
   "何人解爱中徽上，秋思头边八九声。"
  ],
  "title": "夜调琴忆崔少卿"
 },
 {
  "id": 6337,
  "author": "白居易",
  "paragraphs": [
   "谢病卧东都，羸然一老夫。",
   "孤单同伯道，迟暮过商瞿。",
   "岂料鬓成雪，方看掌弄珠。",
   "已衰宁望有，虽晚亦胜无。",
   "兰入前春梦，桑悬昨日弧。",
   "里闾多庆贺，亲戚共欢娱。",
   "腻剃新胎发，香绷小绣襦。",
   "玉芽开手爪，酥颗点肌肤。",
   "弓冶将传汝，琴书勿坠吾。",
   "未能知寿夭，何暇虑贤愚。",
   "乳气初离壳，啼声渐变雏。",
   "何时能反哺，供养白头乌。"
  ],
  "title": "阿崔"
 },
 {
  "id": 6338,
  "author": "白居易",
  "paragraphs": [
   "问予何故独安然，免被饥寒婚嫁牵。",
   "骨肉都卢无十口，粮储依约有三年。",
   "但能斗薮人间事，便是逍遥地上仙。",
   "唯恐往还相厌贱，南家饮酒北家眠。"
  ],
  "title": "赠邻里往还"
 },
 {
  "id": 6339,
  "author": "白居易",
  "paragraphs": [
   "子晋庙前山月明，人闻往往夜吹笙。",
   "鸾吟凤唱听无拍，多似霓裳散序声。"
  ],
  "title": "王子晋庙"
 },
 {
  "id": 6340,
  "author": "白居易",
  "paragraphs": [
   "起晚怜春暖，归迟爱月明。",
   "放慵长饱睡，闻健且闲行。",
   "北阙停朝簿，西方入社名。",
   "唯吟一句偈，无念是无生。"
  ],
  "title": "晚起"
 },
 {
  "id": 6341,
  "author": "白居易",
  "paragraphs": [
   "玄晏家风黄绮身，深居高卧养精神。",
   "性慵无病常称病，心足虽贫不道贫。",
   "竹院君闲销永日，花亭我醉送残春。",
   "自嫌诗酒犹多兴，若比先生是俗人。"
  ],
  "title": "酬皇甫宾客"
 },
 {
  "id": 6342,
  "author": "白居易",
  "paragraphs": [
   "新竹夹平流，新荷拂小舟。",
   "众皆嫌好拙，谁肯伴闲游。",
   "客为忙多去，僧因饭暂留。",
   "独怜韦处士，尽日共悠悠。"
  ],
  "title": "池上赠韦山人"
 },
 {
  "id": 6343,
  "author": "白居易",
  "paragraphs": [
   "老眼花前暗，春衣雨后寒。",
   "旧诗多忘却，新酒且尝看。",
   "拙定于身稳，慵应趁伴难。",
   "渐销名利想，无梦到长安。"
  ],
  "title": "无梦"
 },
 {
  "id": 6344,
  "author": "白居易",
  "paragraphs": [
   "小潭澄见底，闲客坐开襟。",
   "借问不流水，何如无念心。",
   "彼惟清且浅，此乃寂而深。",
   "是义谁能荅，明朝问道林。"
  ],
  "title": "对小潭寄远上人"
 },
 {
  "id": 6345,
  "author": "白居易",
  "paragraphs": [
   "留司老宾客，春尽兴如何。",
   "官寺行香少，僧房寄宿多。",
   "闲倾一盏酒，醉听两声歌。",
   "忆得陶潜语，羲皇无以过。"
  ],
  "title": "闲吟二首 一"
 },
 {
  "id": 6346,
  "author": "白居易",
  "paragraphs": [
   "闲游来早晚，已得一周年。",
   "嵩洛供云水，朝廷乞俸钱。",
   "长歌时独酌，饱食后安眠。",
   "闻道山榴发，明朝向玉泉。"
  ],
  "title": "闲吟二首 二"
 },
 {
  "id": 6347,
  "author": "白居易",
  "paragraphs": [
   "云树玉泉寺，肩舁半日程。",
   "更无人作伴，祗共酒同行。",
   "新叶千万影，残莺三两声。",
   "闲游竟未足，春尽有余情。"
  ],
  "title": "独游玉泉寺"
 },
 {
  "id": 6348,
  "author": "白居易",
  "paragraphs": [
   "篮轝不乘乘晚凉，相寻不遇亦无妨。",
   "轻衣稳马槐阴下，自要闲行一两坊。"
  ],
  "title": "晚出寻人不遇"
 },
 {
  "id": 6349,
  "author": "白居易",
  "paragraphs": [
   "头痛汗盈巾，连宵复达晨。",
   "不堪逢苦热，犹赖是闲人。",
   "朝客应烦倦，农夫更苦辛。",
   "始惭当此日，得作自由身。"
  ],
  "title": "苦热"
 },
 {
  "id": 6350,
  "author": "白居易",
  "paragraphs": [
   "何以销烦暑，端居一院中。",
   "眼前无长物，窗下有清风。",
   "热散由心静，凉生为室空。",
   "此时身自得，难更与人同。"
  ],
  "title": "销暑"
 },
 {
  "id": 6351,
  "author": "白居易",
  "paragraphs": [
   "出作行香客，归如坐夏僧。",
   "床前双草屦，檐下一纱灯。",
   "珮委腰无力，冠欹发不胜。",
   "鸾台龙尾道，合尽少年登。"
  ],
  "title": "行香归"
 },
 {
  "id": 6352,
  "author": "白居易",
  "paragraphs": [
   "一曲悲歌酒一尊，同年零落几人存。",
   "世如阅水应堪叹，名是浮云岂足论。",
   "各从仕禄休明代，共感平生知己恩。",
   "今日与君重上处，龙门不是旧龙门。"
  ],
  "title": "同王十七庶子李六员外郑二侍御同年四人游龙门有感而作"
 },
 {
  "id": 6353,
  "author": "白居易",
  "paragraphs": [
   "洛下林园好自知，江南景物暗相随。",
   "净淘红粒罯香饭，薄切紫鳞烹水葵。",
   "雨滴篷声青雀舫，浪摇花影白莲池。",
   "停杯一问苏州客，何似吴松江上时。"
  ],
  "title": "池上小宴问程秀才"
 },
 {
  "id": 6354,
  "author": "白居易",
  "paragraphs": [
   "卯时偶饮斋时卧，林下高桥桥上亭。",
   "松影过窗眠始觉，竹风吹面醉初醒。",
   "就荷叶上包鱼鲊，当石渠中浸酒缾。",
   "生计悠悠身兀兀，甘从妻唤作刘伶。"
  ],
  "title": "桥亭卯饮"
 },
 {
  "id": 6355,
  "author": "白居易",
  "paragraphs": [
   "潭边霁后多清景，桥下凉来足好风。",
   "秋鹤一双船一只，夜深相伴月明中。"
  ],
  "title": "舟中夜坐"
 },
 {
  "id": 6356,
  "author": "白居易",
  "paragraphs": [
   "旌钺从櫜鞬，宾僚礼数全。",
   "夔龙来要地，鹓鹭下辽天。",
   "赭汗骑骄马，青娥舞醉仙。",
   "合成江上作，散到洛中传。",
   "陋巷能无酒，贫池亦有船。",
   "春装秋未寄，谩道有闲钱。"
  ],
  "title": "戏和微之荅窦七行军之作"
 },
 {
  "id": 6357,
  "author": "白居易",
  "paragraphs": [
   "奔走朝行内，栖迟林墅间。",
   "多因病后退，少及健时还。",
   "斑白霜侵鬓，苍黄日下山。",
   "闲忙俱过日，忙挍不如闲。"
  ],
  "title": "闲忙"
 },
 {
  "id": 6358,
  "author": "白居易",
  "paragraphs": [
   "西风来几日，一叶已先飞。",
   "新霁乘轻屐，初凉换熟衣。",
   "浅渠销慢水，疏竹漏斜晖。",
   "薄暮青苔巷，家僮引鹤归。"
  ],
  "title": "西风"
 },
 {
  "id": 6359,
  "author": "白居易",
  "paragraphs": [
   "多见朱门富贵人，林园未毕即无身。",
   "我今幸作西亭主，已见池塘五度春。"
  ],
  "title": "题西亭"
 },
 {
  "id": 6360,
  "author": "白居易",
  "paragraphs": [
   "绕池闲步看鱼游，正值儿童弄钓舟。",
   "一种爱鱼心各异，我来施食尔垂钩。"
  ],
  "title": "观游鱼"
 },
 {
  "id": 6361,
  "author": "白居易",
  "paragraphs": [
   "小桃闲上小莲船，半采红莲半白莲。",
   "不似江南恶风浪，芙蓉池在卧床前。"
  ],
  "title": "看采莲"
 },
 {
  "id": 6362,
  "author": "白居易",
  "paragraphs": [
   "菱池如镜净无波，白点花稀青角多。",
   "时唱一声新水调，谩人道是采菱歌。"
  ],
  "title": "看采菱"
 },
 {
  "id": 6363,
  "author": "白居易",
  "paragraphs": [
   "早世身如风里烛，暮年发似镜中丝。",
   "谁人断得人间事，少夭堪伤老又悲。"
  ],
  "title": "夭老"
 },
 {
  "id": 6364,
  "author": "白居易",
  "paragraphs": [
   "洗浪清风透水霜，水边闲坐一绳床。",
   "眼尘心垢见皆尽，不是秋池是道场。"
  ],
  "title": "秋池"
 },
 {
  "id": 6365,
  "author": "白居易",
  "paragraphs": [
   "午时乘兴出，薄暮未能还。",
   "高上烟中阁，平看雪后山。",
   "委形群动里，任性一生间。",
   "洛下多闲客，其中我最闲。"
  ],
  "title": "登天宫阁"
 },
 {
  "id": 6366,
  "author": "白居易",
  "paragraphs": [
   "不思北省烟霄地，不忆南宫风月天。",
   "唯忆静恭杨阁老，小园新雪煖炉前。"
  ],
  "title": "新雪二首 一"
 },
 {
  "id": 6367,
  "author": "白居易",
  "paragraphs": [
   "不思朱雀街东鼓，不忆青龙寺后钟。",
   "唯忆夜深新雪后，新昌台上七株松。"
  ],
  "title": "新雪二首 二"
 },
 {
  "id": 6368,
  "author": "白居易",
  "paragraphs": [
   "怕寒放懒日高卧，临老谁言牵率身。",
   "夹幕绕房深似洞，重裀衬枕煖于春。",
   "小青衣动桃根起，嫩绿醅浮竹叶新。",
   "未裹头前倾一盏，何如冲雪趁朝人。"
  ],
  "title": "日高卧"
 },
 {
  "id": 6369,
  "author": "白居易",
  "paragraphs": [
   "三乡过日君年几，今日君年五十余。",
   "不独年催身亦变，校书郎变作尚书。"
  ],
  "title": "和微之任校书郎日过三乡"
 },
 {
  "id": 6370,
  "author": "白居易",
  "paragraphs": [
   "别时十七今头白，恼乱君心三十年。",
   "垂老休吟花月句，恐君更结后身缘。"
  ],
  "title": "和微之十七与君别及陇月花枝之咏"
 },
 {
  "id": 6371,
  "author": "白居易",
  "paragraphs": [
   "朝荣殊可惜，暮落实堪嗟。",
   "若向花中比，犹应胜眼花。"
  ],
  "title": "和微之叹槿花"
 },
 {
  "id": 6372,
  "author": "白居易",
  "paragraphs": [
   "忆除司马向江州，及此凡经十五秋。",
   "虽在簪裾从俗累，半寻山水是闲游。",
   "谪居终带乡关思，领郡犹分邦国忧。",
   "争似如今作宾客，都无一念到心头。"
  ],
  "title": "思往喜今"
 },
 {
  "id": 6373,
  "author": "白居易",
  "paragraphs": [
   "怪石千年应自结，灵泉一带是谁开。",
   "蹙为宛转青蛇项，喷作玲珑白雪堆。",
   "赤日旱天长看雨，玄阴腊月亦闻雷。",
   "所嗟地去都门远，不得肩舁每日来。"
  ],
  "title": "题平泉薛家雪堆庄"
 },
 {
  "id": 6374,
  "author": "白居易",
  "paragraphs": [
   "相看鬓似丝，始作弄璋诗。",
   "且有承家望，谁论得力时。",
   "莫兴三日叹，犹胜七年迟。",
   "我未能忘喜，君应不合悲。",
   "嘉名称道保，乞姓号崔儿。",
   "但恐持相并，蒹葭琼树枝。"
  ],
  "title": "和微之道保生三日"
 },
 {
  "id": 6375,
  "author": "白居易",
  "paragraphs": [
   "志业过玄晏，词华似祢衡。",
   "多才非福禄，薄命是聪明。",
   "不得人间寿，还留身后名。",
   "涉江文一首，便可敌公卿。"
  ],
  "title": "哭皇甫七郎中"
 },
 {
  "id": 6376,
  "author": "白居易",
  "paragraphs": [
   "烂熳朝眠后，频伸晚起时。",
   "煖炉生火早，寒镜裹头迟。",
   "融雪煎香茗，调酥煮乳糜。",
   "慵馋还自哂，快活亦谁知。",
   "酒性温无毒，琴声淡不悲。",
   "荣公三乐外，仍弄小男儿。"
  ],
  "title": "晚起"
 },
 {
  "id": 6377,
  "author": "白居易",
  "paragraphs": [
   "莫惊宠辱虚忧喜，莫计恩雠浪苦辛。",
   "黄帝孔丘无处问，安知不是梦中身。"
  ],
  "title": "疑梦二首 一"
 },
 {
  "id": 6378,
  "author": "白居易",
  "paragraphs": [
   "鹿疑郑相终难辨，蝶化庄生讵可知。",
   "假使如今不是梦，能长于梦几多时。"
  ],
  "title": "疑梦二首 二"
 },
 {
  "id": 6379,
  "author": "白居易",
  "paragraphs": [
   "笙歌旖旎曲终头，转作离声满坐愁。",
   "筝怨朱弦从此断，烛啼红泪为谁流。",
   "夜长似岁欢宜尽，醉未如泥饮莫休。",
   "何况鸡鸣即须别，门前风雨冷修修。"
  ],
  "title": "夜宴惜别"
 },
 {
  "id": 6380,
  "author": "白居易",
  "paragraphs": [
   "归来二周岁，二岁似须臾。",
   "池藕重生叶，林鸦再引雏。",
   "时丰实仓廪，春暖葺庖厨。",
   "更作三年计，三年身健无。"
  ],
  "title": "归来二周岁"
 },
 {
  "id": 6381,
  "author": "白居易",
  "paragraphs": [
   "身心安处为吾土，岂限长安与洛阳。",
   "水竹花前谋活计，琴诗酒里到家乡。",
   "荣先生老何妨乐，楚接舆歌未必狂。",
   "不用将金买庄宅，城东无主是春光。"
  ],
  "title": "吾土"
 },
 {
  "id": 6382,
  "author": "白居易",
  "paragraphs": [
   "树深藤老竹回环，石壁重重锦翠斑。",
   "俗客看来犹解爱，忙人到此亦须闲。",
   "况当霁景凉风后，如在千岩万壑间。",
   "黄绮更归何处去，洛阳城内有商山。"
  ],
  "title": "题岐王旧山池石壁"
 },
 {
  "id": 6383,
  "author": "白居易",
  "paragraphs": [
   "头风目眩乘衰老，祗有增加岂有瘳。",
   "花发眼中犹足怪，柳生肘上亦须休。",
   "大窠罗绮看才辨，小字文书见便愁。",
   "必若不能分黑白，却应无悔复无尤。"
  ],
  "title": "病眼花"
 },
 {
  "id": 6384,
  "author": "白居易",
  "paragraphs": [
   "雪拥衡门水满池，温炉卯后煖寒时。",
   "绿醅新酎尝初醉，黄纸除书到不知。",
   "厚俸自来诚忝滥，老身欲起尚迟疑。",
   "应须了却丘中计，女嫁男婚三迳资。"
  ],
  "title": "早饮醉中除河南尹敕到"
 },
 {
  "id": 6385,
  "author": "白居易",
  "paragraphs": [
   "病眼少眠非守岁，老心多感又临春。",
   "火销灯尽天明后，便是平头六十人。"
  ],
  "title": "除夜"
 },
 {
  "id": 6386,
  "author": "白居易",
  "paragraphs": [
   "柳无气力枝先动，池有波纹冰尽开。",
   "今日不知谁计会，春风春水一时来。"
  ],
  "title": "府西池"
 },
 {
  "id": 6387,
  "author": "白居易",
  "paragraphs": [
   "津桥东北斗亭西，到此令人诗思迷。",
   "眉月晚生神女浦，脸波春傍窈娘堤。",
   "柳丝袅袅风缲出，草缕茸茸雨剪齐。",
   "报道前驱少呼喝，恐惊黄鸟不成啼。"
  ],
  "title": "天津桥"
 },
 {
  "id": 6388,
  "author": "白居易",
  "paragraphs": [
   "篮轝腾腾一老夫，褐裘乌帽白髭须。",
   "早衰饶病多蔬食，筋力消磨合有无。",
   "不准拟身年六十，上山仍未要人扶。"
  ],
  "title": "不准拟二首 一"
 },
 {
  "id": 6389,
  "author": "白居易",
  "paragraphs": [
   "忆昔谪居炎瘴地，巴猿引哭虎随行。",
   "多于贾谊长沙苦，小挍潘安白发生。",
   "不准拟身年六十，游春犹自有心情。"
  ],
  "title": "不准拟二首 二"
 },
 {
  "id": 6390,
  "author": "白居易",
  "paragraphs": [
   "樱桃厅院春偏好，石井栏堂夜更幽。",
   "白粉墙头花半出，绯纱烛下水平流。",
   "闲留宾客尝新酒，醉领笙歌上小舟。",
   "舞袖飘飖櫂容与，忽疑身是梦中游。"
  ],
  "title": "府中夜赏"
 },
 {
  "id": 6391,
  "author": "白居易",
  "paragraphs": [
   "缭绕府西面，潺湲池北头。",
   "凿开明月峡，决破白苹洲。",
   "清浅漪澜急，夤缘浦屿幽。",
   "直冲行径断，平入卧斋流。",
   "石叠青棱玉，波翻白片鸥。",
   "喷时千点雨，澄处一泓油。",
   "绝境应难别，同心岂易求。",
   "少逢人爱玩，多是我淹留。",
   "夹岸铺长簟，当轩泊小舟。",
   "枕前看鹤浴，床下见鱼游。",
   "洞户斜开扇，疏帘半上钩。",
   "紫浮萍泛泛，碧亚竹修修。",
   "读罢书仍展，碁终局未收。",
   "午茶能散睡，卯酒善销愁。",
   "檐雨晚初霁，窗风凉欲休。",
   "谁能伴老尹，时复一闲游。"
  ],
  "title": "府西池北新葺水斋即事招宾偶题十六韵"
 },
 {
  "id": 6392,
  "author": "白居易",
  "paragraphs": [
   "掌珠一颗儿三岁，鬓雪千茎父六旬。",
   "岂料汝先为异物，常忧吾不见成人。",
   "悲肠自断非因剑，啼眼加昏不是尘。",
   "怀抱又空天默默，依前重作邓攸身。"
  ],
  "title": "哭崔儿"
 },
 {
  "id": 6393,
  "author": "白居易",
  "paragraphs": [
   "书报微之晦叔知，欲题崔字泪先垂。",
   "世间此恨偏敦我，天下何人不哭儿。",
   "蝉老悲鸣抛蜕后，龙眠惊觉失珠时。",
   "文章十帙官三品，身后传谁庇荫谁。"
  ],
  "title": "初丧崔儿报微之晦叔"
 },
 {
  "id": 6394,
  "author": "白居易",
  "paragraphs": [
   "府伶呼唤争先到，家酝提携动辄随。",
   "合是人生开眼日，自当年老敛眉时。",
   "丹砂炼作三铢土，玄发看成一把丝。",
   "劳寄新诗远安慰，不闻枯树再生枝。"
  ],
  "title": "府斋感怀酬梦得"
 },
 {
  "id": 6395,
  "author": "白居易",
  "paragraphs": [
   "香火多相对，荤腥久不尝。",
   "黄耆数匙粥，赤箭一瓯汤。",
   "厚俸将何用，闲居不可忘。",
   "明年官满后，拟买雪堆庄。"
  ],
  "title": "斋居"
 },
 {
  "id": 6396,
  "author": "白居易",
  "paragraphs": [
   "喜逢二室游仙子，厌作三川守土臣。",
   "举手摩挲潭上石，开襟斗薮府中尘。",
   "他日终为独往客，今朝未是自由身。",
   "若言尹是嵩山主，三十六峰应笑人。"
  ],
  "title": "与诸道者同游二室至九龙潭作"
 },
 {
  "id": 6397,
  "author": "白居易",
  "paragraphs": [
   "家池动作经旬别，松竹琴鱼好在无。",
   "树暗小巢藏巧妇，渠荒新叶长慈姑。",
   "不因车马时时到，岂觉林园日日芜。",
   "犹喜春深公事少，每来花下得踟蹰。"
  ],
  "title": "履道池上作"
 },
 {
  "id": 6398,
  "author": "白居易",
  "paragraphs": [
   "六十河南尹，前途足可知。",
   "老应无处避，病不与人期。",
   "幸遇芳菲日，犹富强健时。",
   "万金何假藉，一盏莫推辞。",
   "流水光阴急，浮云富贵迟。",
   "人间若无酒，尽合鬓成丝。"
  ],
  "title": "六十拜河南尹"
 },
 {
  "id": 6399,
  "author": "白居易",
  "paragraphs": [
   "因下疏为沼，随高筑作台。",
   "龙门分水入，金谷取花栽。",
   "绕岸行初匝，凭轩立未回。",
   "园西有池位，留与后人开。"
  ],
  "title": "重修府西水亭院"
 },
 {
  "id": 6400,
  "author": "白居易",
  "paragraphs": [
   "老尹醉醺醺，来随年少群。",
   "不忧头似雪，但喜稼如云。",
   "岁望千箱积，秋怜五谷分。",
   "何人知帝力，尧舜正为君。"
  ],
  "title": "与诸公同出城观稼"
 },
 {
  "id": 6401,
  "author": "白居易",
  "paragraphs": [
   "闻君洛下住多年，何处春流最可怜？",
   "为问魏王堤岸下，何如同德寺门前。",
   "无妨水色堪闲玩，不得泉声伴醉眠。",
   "那似此堂帘幕底，连明连夜碧潺湲。"
  ],
  "title": "水堂醉卧问杜三十一"
 },
 {
  "id": 6402,
  "author": "白居易",
  "paragraphs": [
   "职与才相背，心将口自言。",
   "磨铅教切玉，驱鹤遣乘轩。",
   "只合居岩窟，何因入府门。",
   "年终若无替，转恐负君恩。"
  ],
  "title": "岁暮言怀"
 },
 {
  "id": 6403,
  "author": "白居易",
  "paragraphs": [
   "衰容禁得无多酒，秋鬓新添几许霜。",
   "纵有风情应淡薄，假如老健莫夸张。",
   "兴来吟咏从成癖，饮后酣歌少放狂。",
   "不为倚官兼挟势，因何入得少年场。"
  ],
  "title": "座中戏呈诸少年"
 },
 {
  "id": 6404,
  "author": "白居易",
  "paragraphs": [
   "官桥晴雪晓峩峩，老尹行吟独一过。",
   "紫绶相辉应不恶，白须同色复如何。",
   "悠扬短景凋年急，牢落衰情感事多。",
   "犹赖洛中饶醉客，时时䛏我唤笙歌。"
  ],
  "title": "雪后早过天津桥偶呈诸客"
 },
 {
  "id": 6405,
  "author": "白居易",
  "paragraphs": [
   "水波文袄造新成，绫软绵匀温复轻。",
   "晨兴好拥向阳坐，晚出宜披蹋雪行。",
   "鹤氅毳疏无实事，木棉花冷得虚名。",
   "宴安往往欢侵夜，卧稳昏昏睡到明。",
   "百姓多寒无可救，一身独煖亦何情。",
   "心中为念农桑苦，耳里如闻饥冻声。",
   "争得大裘长万丈，与君都盖洛阳城。"
  ],
  "title": "新制绫袄成感而有咏"
 },
 {
  "id": 6406,
  "author": "白居易",
  "paragraphs": [
   "献岁晴和风景新，铜𫘞街郭暖无尘。",
   "府庭共贺三川雪，县道分行百里春。",
   "朱绂洛阳官位屈，青袍长水俸钱贫。",
   "有何功德纡金紫，若比同年是幸人。"
  ],
  "title": "早春雪后赠洛阳李长官长水郑明府二同年"
 },
 {
  "id": 6407,
  "author": "白居易",
  "paragraphs": [
   "醉来忘渴复忘饥，冠带形骸杳若遗。",
   "耳底斋钟初过后，心头卯酒未消时。",
   "临风朗咏从人听，看雪闲行任马迟。",
   "应被众疑公事慢，承前府尹不吟诗。"
  ],
  "title": "醉吟"
 },
 {
  "id": 6408,
  "author": "白居易",
  "paragraphs": [
   "自惭到府来周岁，惠爱威棱一事无。",
   "唯是改张官酒法，渐从浊水作醍醐。"
  ],
  "title": "府酒五绝 变法"
 },
 {
  "id": 6409,
  "author": "白居易",
  "paragraphs": [
   "日午微风且暮寒，春风冷峭雪干残。",
   "碧毡帐下红炉畔，试为来尝一盏看。"
  ],
  "title": "府酒五绝 招客"
 },
 {
  "id": 6410,
  "author": "白居易",
  "paragraphs": [
   "甘露太甜非正味，醴泉虽洁不芳馨。",
   "杯中此物何人别，柔旨之中有典刑。"
  ],
  "title": "府酒五绝 辨味"
 },
 {
  "id": 6411,
  "author": "白居易",
  "paragraphs": [
   "忆昔羁贫应举年，脱衣典酒曲江边。",
   "十千一斗犹赊饮，何况官供不著钱。"
  ],
  "title": "府酒五绝 自劝"
 },
 {
  "id": 6412,
  "author": "白居易",
  "paragraphs": [
   "烛泪夜黏桃叶袖，酒痕春污石榴裙。",
   "莫辞辛苦供欢宴，老后思量悔煞君。"
  ],
  "title": "府酒五绝 谕妓"
 },
 {
  "id": 6413,
  "author": "白居易",
  "paragraphs": [
   "筋力年年减，风光日日新。",
   "退衙归逼夜，拜表出侵晨。",
   "何处台无月，谁家池不春。",
   "莫言无胜地，自是少闲人。",
   "坐厌推囚案，行嫌引马尘。",
   "几时辞府印，却作自由身。"
  ],
  "title": "晚归早出"
 },
 {
  "id": 6414,
  "author": "白居易",
  "paragraphs": [
   "南龙兴寺春晴后，缓步徐吟绕四廊。",
   "老趁风花应不称，闲寻松雪正相当。",
   "吏人引从多乘轝，宾客逢迎少下堂。",
   "不拟人间更求事，些些疏懒亦何妨。"
  ],
  "title": "南龙兴寺残雪"
 },
 {
  "id": 6415,
  "author": "白居易",
  "paragraphs": [
   "天宫高阁上何频，每上令人耳目新。",
   "前日晚登缘看雪，今朝晴望为迎春。",
   "林莺何处吟筝柱，墙柳谁家晒曲尘。",
   "可惜三川虚作主，风光不属白头人。"
  ],
  "title": "天宫阁早春"
 },
 {
  "id": 6416,
  "author": "白居易",
  "paragraphs": [
   "莫嫌地窄林亭小，莫厌贫家活计微。",
   "大有高门鏁宽宅，主人到老不曾归。"
  ],
  "title": "履道居三首 一"
 },
 {
  "id": 6417,
  "author": "白居易",
  "paragraphs": [
   "东里素帷犹未彻，南邻丹旐又新悬。",
   "衡门蜗舍自惭愧，收得身来已五年。"
  ],
  "title": "履道居三首 二"
 },
 {
  "id": 6418,
  "author": "白居易",
  "paragraphs": [
   "世事平分众所知，何尝苦乐不相随。",
   "唯余耽酒狂歌客，只有乐时无苦时。"
  ],
  "title": "履道居三首 三"
 },
 {
  "id": 6419,
  "author": "白居易",
  "paragraphs": [
   "自别崔公四五秋，因何临老转风流。",
   "归来不说秦中事，歇定唯谋洛下游。",
   "酒面浮花应是喜，歌眉敛黛不关愁。",
   "得君更有无厌意，犹恨尊前欠老刘。"
  ],
  "title": "赠晦叔忆梦得"
 },
 {
  "id": 6420,
  "author": "白居易",
  "paragraphs": [
   "老伴知君少，欢情向我偏。",
   "无论疏与数，相见辄欣然。",
   "各以诗成癖，俱因酒得仙。",
   "笑回青眼语，醉并白头眠。",
   "岂是今投分，多疑宿结缘。",
   "人间更何事，携手送衰年。"
  ],
  "title": "醉后重赠晦叔"
 },
 {
  "id": 6421,
  "author": "白居易",
  "paragraphs": [
   "星河耿耿漏绵绵，月暗灯微欲曙天。",
   "转枕频伸书帐下，披裘箕踞火炉前。",
   "老眠早觉常残夜，病力先衰不待年。",
   "五欲已销诸念息，世间无境可勾牵。"
  ],
  "title": "睡觉"
 },
 {
  "id": 6422,
  "author": "白居易",
  "paragraphs": [
   "解印出公府，斗薮尘土衣。",
   "百吏放尔散，双鹤随我归。",
   "归来履道宅，下马入柴扉。",
   "马嘶返旧枥，鹤舞还故池。",
   "鸡犬何忻忻，邻里亦依依。",
   "年颜老去日，生计胜前时。",
   "有帛御冬寒，有谷防岁饥。",
   "饱于东方朔，乐于荣启期。",
   "人生且如此，此外吾不知。"
  ],
  "title": "咏兴五首 解印出公府"
 },
 {
  "id": 6423,
  "author": "白居易",
  "paragraphs": [
   "出府归吾庐，静然安且逸。",
   "更无客干谒，时有僧问疾。",
   "家僮十余人，枥马三四匹。",
   "慵发经旬卧，兴来连日出。",
   "出游爱何处，嵩碧伊瑟瑟。",
   "况有清和天，正当疏散日。",
   "身闲自为贵，何必居荣秩。",
   "心足即非贫，岂唯金满室。",
   "吾观权势者，苦以身徇物。",
   "炙手外炎炎，履冰中栗栗。",
   "朝饥口忘味，夕惕心忧失。",
   "但有富贵名，而无富贵实。"
  ],
  "title": "咏兴五首 出府归吾庐"
 },
 {
  "id": 6424,
  "author": "白居易",
  "paragraphs": [
   "池上有小舟，舟中有胡床。",
   "床前有新酒，独酌还独尝。",
   "熏若春日气，皎如秋水光。",
   "可洗机巧心，可荡尘垢肠。",
   "岸曲舟行迟，一曲进一觞。",
   "未知几曲醉，醉入无何乡。",
   "寅缘潭岛间，水竹深青苍。",
   "身闲心无事，白日为我长。",
   "我若未忘世，虽闲心亦忙。",
   "世若未忘我，虽退身难藏。",
   "我今异于是，身世交相忘。"
  ],
  "title": "咏兴五首 池上有小舟"
 },
 {
  "id": 6425,
  "author": "白居易",
  "paragraphs": [
   "四月池水满，龟游鱼跃出。",
   "吾亦爱吾池，池边开一室。",
   "人鱼虽异族，其乐归于一。",
   "且与尔为徒，逍遥同过日。",
   "尔无羡沧海，蒲藻可委质。",
   "吾亦忘青云，衡茅足容膝。",
   "况吾与尔辈，本非蛟龙匹。",
   "假如云雨来，祗是池中物。"
  ],
  "title": "咏兴五首 四月池水满"
 },
 {
  "id": 6426,
  "author": "白居易",
  "paragraphs": [
   "小庭亦有月，小院亦有花。",
   "可怜好风景，不解嫌贫家。",
   "菱角执笙簧，谷儿抹琵琶。",
   "红绡信手舞，紫绡随意歌。",
   "邨歌与社舞，客哂主人夸。",
   "但问乐不乐，岂在钟鼓多。",
   "客告暮将归，主称日未斜。",
   "请客稍深酌，愿见朱颜酡。",
   "客知主意厚，分数随口加。",
   "堂上烛未秉，座中冠已峩。",
   "左顾短红袖，右命小青娥。",
   "长跪谢贵客，蓬门劳见过。",
   "客散有余兴，醉卧独吟哦。",
   "幕天而席地，谁奈刘伶何。"
  ],
  "title": "咏兴五首 小庭亦有月"
 },
 {
  "id": 6427,
  "author": "白居易",
  "paragraphs": [
   "残暑昼犹长，早凉秋尚嫩。",
   "露荷散清香，风竹含疏韵。",
   "幽闲竟日卧，衰病无人问。",
   "薄暮宅门前，槐花深一寸。"
  ],
  "title": "秋凉闲卧"
 },
 {
  "id": 6428,
  "author": "白居易",
  "paragraphs": [
   "轩盖光照地，行人为裴回。",
   "呼传君子出，乃是故人来。",
   "访我入穷巷，引君登小台。",
   "台前多竹树，池上无尘埃。",
   "贫家何所有，新酒三两杯。",
   "停杯款曲语，上马复迟回。",
   "留守不外宿，日斜宫漏催。",
   "但留金刀赠，未接玉山颓。",
   "家酝不敢惜，待君来即开。",
   "邨妓不辞出，恐君冁然咍。"
  ],
  "title": "酬思黯相公见过弊居戏赠"
 },
 {
  "id": 6429,
  "author": "白居易",
  "paragraphs": [
   "优稳四皓官，清崇三品列。",
   "伊予再尘忝，内愧非才哲。",
   "俸钱七八万，给受无虚月。",
   "分命在东司，又不劳朝谒。",
   "既资闲养疾，亦赖慵藏拙。",
   "宾友得从容，琴觞恣怡悦。",
   "乘篮城外去，系马花前歇。",
   "六游金谷春，五看龙门雪。",
   "吾若默无语，安知吾快活。",
   "吾欲更尽言，复恐人豪夺。",
   "应为时所笑，苦惜分司阙。",
   "但问适意无，岂论官冷热。"
  ],
  "title": "再授宾客分司"
 },
 {
  "id": 6430,
  "author": "白居易",
  "paragraphs": [
   "把酒仰问天，古今谁不死。",
   "所贵未死间，少忧多欢喜。",
   "穷通谅在天，忧喜即由己。",
   "是故达道人，去彼而取此。",
   "勿言未富贵，久忝居禄仕。",
   "借问宗族间，几人拖金紫。",
   "勿忧渐衰老，且喜加年纪。",
   "试数班行中，几人及暮齿。",
   "朝飧不过饱，五鼎徒为尔。",
   "夕寝止求安，一衾而已矣。",
   "此外皆长物，于我云相似。",
   "有子不留金，何况兼无子。"
  ],
  "title": "把酒"
 },
 {
  "id": 6431,
  "author": "白居易",
  "paragraphs": [
   "林静蚊未生，池静蛙未鸣。",
   "景长天气好，竟日和且清。",
   "春禽余哢在，夏木新阴成。",
   "兀尔水边坐，翛然桥上行。",
   "自问一何适，身闲官不轻。",
   "料钱随月用，生计逐日营。",
   "食饱惭伯夷，酒足愧渊明。",
   "寿倍颜氏子，富百黔娄生。",
   "有一即为乐，况吾四者幷。",
   "所以私自慰，虽老有心情。"
  ],
  "title": "首夏"
 },
 {
  "id": 6432,
  "author": "白居易",
  "paragraphs": [
   "我本海上鹤，偶逢江南客。",
   "感君一顾恩，同来洛阳陌。",
   "洛阳寡族类，皎皎唯两翼。",
   "貌是天与高，色非日浴白。",
   "主人诚可恋，其奈轩庭窄。",
   "饮啄杂鸡群，年深损标格。",
   "故乡渺何处，云水重重隔。",
   "谁念深笼中，七换摩天翮。"
  ],
  "title": "代鹤"
 },
 {
  "id": 6433,
  "author": "白居易",
  "paragraphs": [
   "露簟荻竹清，风扇蒲葵轻。",
   "一与故人别，再见新蝉鸣。",
   "是夕凉飙起，闲境入幽情。",
   "回灯见栖鹤，隔竹闻吹笙。",
   "夜茶一两杓，秋吟三数声。",
   "所思渺千里，云外长洲城。"
  ],
  "title": "立秋夕有怀梦得"
 },
 {
  "id": 6434,
  "author": "白居易",
  "paragraphs": [
   "顽贱一拳石，精珍百炼金。",
   "名价既相远，交分何其深。",
   "中诚一以合，外物不能侵。",
   "逶迤二十年，与世同浮沈。",
   "晚有退闲约，白首归云林。",
   "垂老忽相失，悲哉口语心。",
   "春日嵩高阳，秋夜清洛阴。",
   "丘园共谁卜，山水共谁寻。",
   "风月共谁赏，诗篇共谁吟。",
   "花开共谁看，酒熟共谁斟。",
   "惠死庄杜口，钟殁师废琴。",
   "道理使之然，从古非独今。",
   "吾道自此孤，我情安可任。",
   "唯将病眼泪，一洒秋风襟。"
  ],
  "title": "哭崔常侍晦叔"
 },
 {
  "id": 6435,
  "author": "白居易",
  "paragraphs": [
   "浊暑忽已退，清宵未全长。",
   "晨釭耿残焰，宿合凝微香。",
   "喔喔鸡下树，辉辉日上梁。",
   "枕低茵席软，卧稳身入床。",
   "睡足景犹早，起初风乍凉。",
   "展张小屏幛，收拾生衣裳。",
   "还有惆怅事，迟迟未能忘。",
   "拂镜梳白发，可怜冰照霜。"
  ],
  "title": "新秋晓兴"
 },
 {
  "id": 6436,
  "author": "白居易",
  "paragraphs": [
   "秋天高高秋光清，秋风袅袅秋虫鸣。",
   "嵩峰余霞锦绮卷，伊水细浪鳞甲生。",
   "洛阳闲客知无数，少出游山多在城。",
   "商岭老人自追逐，蓬丘逸士相逢迎。",
   "南出鼎门十八里，庄店逦迤桥道平。",
   "不寒不热好时节，鞍马稳快衣衫轻。",
   "并辔踟蹰下西岸，扣舷容与绕中汀。",
   "开怀旷达无所系，触目胜绝不可名。",
   "荷衰欲黄荇犹绿，鱼乐自跃鸥不惊。",
   "翠藻蔓长孔雀尾，彩船橹急寒雁声。",
   "家酝一壶白玉液，野花数把黄金英。",
   "昼游四看西日暮，夜话三及东方明。",
   "暂停杯觞辍吟咏，我有狂言君试听。",
   "丈夫一生有二志，兼济独善难得幷。",
   "不能救疗生民病，即须先濯尘土缨。",
   "况吾头白眼已暗，终日戚促何所成。",
   "不如展眉开口笑，龙门醉卧香山行。"
  ],
  "title": "秋日与张宾客舒著作同游龙门醉中狂歌凡二百三十八字"
 },
 {
  "id": 6437,
  "author": "白居易",
  "paragraphs": [
   "樱桃岛前春，去春花万枝。",
   "忽忆与宗卿闲饮日，又忆与考功狂醉时。",
   "岁晚无花空有叶，风吹满地干重叠。",
   "蹋叶悲秋复忆春，池边树下重殷勤。",
   "今朝一酌临寒水，此地三回别故人。",
   "樱桃花，来春千万朵，来春共谁花下坐。",
   "不论崔李上青云，明日舒三亦抛我。"
  ],
  "title": "履信池樱桃岛上醉后走笔送别舒员外兼寄宗正李卿考功崔郎中"
 },
 {
  "id": 6438,
  "author": "白居易",
  "paragraphs": [
   "萧疏秋竹篱，清浅秋风池。",
   "一只短舫艇，一张斑鹿皮。",
   "皮上有野叟，手中持酒卮。",
   "半酣箕踞坐，自问身为谁。",
   "严子垂钓日，苏门长啸时。",
   "悠然意自得，意外何人知。"
  ],
  "title": "秋池独泛"
 },
 {
  "id": 6439,
  "author": "白居易",
  "paragraphs": [
   "水塘耀初旭，风竹飘余霰。",
   "幽境虽目前，不因闲不见。",
   "晨起对炉香，道经寻两卷。",
   "晚坐拂琴尘，秋思弹一遍。",
   "此外更无事，开尊时自劝。",
   "何必东风来，一杯春上面。"
  ],
  "title": "冬日早起闲咏"
 },
 {
  "id": 6440,
  "author": "白居易",
  "paragraphs": [
   "惨淡岁云暮，穷阴动经旬。",
   "霜风裂人面，冰雪摧车轮。",
   "而我当是时，独不知苦辛。",
   "晨炊廪有米，夕爨厨有薪。",
   "夹帽长覆耳，重裘宽裹身。",
   "加之一杯酒，煦妪如阳春。",
   "洛城士与庶，比屋多饥贫。",
   "何处炉有火，谁家甑无尘。",
   "如我饱煖者，百人无一人。",
   "安得不惭愧，放歌聊自陈。"
  ],
  "title": "岁暮"
 },
 {
  "id": 6441,
  "author": "白居易",
  "paragraphs": [
   "朝游北桥上，晚憩南塘畔。",
   "西日雪全销，东风冰尽泮。",
   "簁簁鱼尾掉，瞥瞥鹅毛换。",
   "泥煖草芽生，沙虚泉脉散。",
   "晴芳冒苔岛，宿润侵蒲岸。",
   "洛下日初长，江南春欲半。",
   "时光共抛掷，人事堪嗟叹。",
   "倚櫂忽寻思，去年池上伴。"
  ],
  "title": "南池早春有怀"
 },
 {
  "id": 6442,
  "author": "白居易",
  "paragraphs": [
   "脉脉复脉脉，美人千里隔。",
   "不见来几时，瑶草三四碧。",
   "玉琴声悄悄，鸾镜尘幂幂。",
   "昔为连理枝，今作分飞翮。",
   "寄书多不达，加饭终无益。",
   "心肠不自宽，衣带何由窄。"
  ],
  "title": "古意"
 },
 {
  "id": 6443,
  "author": "白居易",
  "paragraphs": [
   "双鬟垂未合，三十才过半。",
   "本是绮罗人，今为山水伴。",
   "春泉共挥弄，好树同攀玩。",
   "笑容花底迷，酒思风前乱。",
   "红凝舞袖急，黛惨歌声缓。",
   "莫唱杨柳枝，无肠与君断。"
  ],
  "title": "山游示小妓"
 },
 {
  "id": 6444,
  "author": "白居易",
  "paragraphs": [
   "八年三月晦，山梨花满枝。",
   "龙门水西寺，夜与远公期。",
   "晏坐自相对，密语谁得知。",
   "前后际断处，一念不生时。"
  ],
  "title": "神照禅师同宿"
 },
 {
  "id": 6445,
  "author": "白居易",
  "paragraphs": [
   "西亭晚寂寞，莺散柳阴繁。",
   "水户帘不卷，风床席自翻。",
   "忽闻车马客，来访蓬蒿门。",
   "况是张常侍，安得不开尊。"
  ],
  "title": "张常侍相访"
 },
 {
  "id": 6446,
  "author": "白居易",
  "paragraphs": [
   "虽慵兴犹在，虽老心犹健。",
   "昨日山水游，今朝花酒宴。",
   "山榴艳似火，玉蘂飘如霰。",
   "荣落逐瞬迁，炎凉随刻变。",
   "未收木绵褥，已动蒲葵扇。",
   "且喜物与人，年年得相见。"
  ],
  "title": "早夏游宴"
 },
 {
  "id": 6447,
  "author": "白居易",
  "paragraphs": [
   "白白芙蓉花，本生吴江𣸣。",
   "不与红者杂，色类自区分。",
   "谁移尔至此，姑苏白使君。",
   "初来苦憔悴，久乃芳氛氲。",
   "月月叶换叶，年年根生根。",
   "陈根与故叶，销化成泥尘。",
   "化者日已远，来者日复新。",
   "一为池中物，永别江南春。",
   "忽想西凉州，中有天宝民。",
   "埋殁汉父祖，孳生胡子孙。",
   "已忘乡土恋，岂念君亲恩。",
   "生人尚复尔，草木何足云。"
  ],
  "title": "感白莲花"
 },
 {
  "id": 6448,
  "author": "白居易",
  "paragraphs": [
   "兽乐在山谷，鱼乐在陂池。",
   "虫乐在深草，鸟乐在高枝。",
   "所乐虽不同，同归适其宜。",
   "不以彼易此，况论是与非。",
   "而我何所乐，所乐在分司。",
   "分司有何乐，乐哉人不知。",
   "官优有禄料，职散无羁縻。",
   "懒与道相近，钝将闲自随。",
   "昨朝拜表回，今晚行香归。",
   "归来北窗下，解巾脱尘衣。",
   "冷泉灌我顶，暖水濯四肢。",
   "体中幸无疾，卧任清风吹。",
   "心中又无事，坐任白日移。",
   "或开书一篇，或引酒一卮。",
   "但得如今日，终身无厌时。"
  ],
  "title": "咏所乐"
 },
 {
  "id": 6449,
  "author": "白居易",
  "paragraphs": [
   "闲日一思旧，旧游如目前。",
   "再思今何在，零落归下泉。",
   "退之服硫黄，一病讫不痊。",
   "微之炼秋石，未老身溘然。",
   "杜子得丹诀，终日断腥膻。",
   "崔君夸药力，经冬不衣绵。",
   "或疾或暴夭，悉不过中年。",
   "唯予不服食，老命反迟延。",
   "况在少壮时，亦为嗜欲牵。",
   "但耽荤与血，不识汞与铅。",
   "饥来吞热物，渴来饮寒泉。",
   "诗役五藏神，酒汨三丹田。",
   "随日合破坏，至今粗完全。",
   "齿牙未缺落，肢体尚轻便。",
   "已开第七秩，饱食仍安眠。",
   "且进杯中物，其余皆付天。"
  ],
  "title": "思旧"
 },
 {
  "id": 6450,
  "author": "白居易",
  "paragraphs": [
   "老诲心不乱，庄戒形太劳。",
   "生命既能保，死籍亦可逃。",
   "嘉肴与旨酒，信是腐肠膏。",
   "艳声与丽色，真为伐性刀。",
   "补养在积功，如裘集众毛。",
   "将欲致千里，可得差一毫。",
   "颜回何为者，簟瓢才自给。",
   "肥𬪩不到口，年不登三十。",
   "张苍何为者，染爱浩无际。",
   "妾媵填后房，竟寿百余岁。",
   "苍寿有何德，回夭有何辜。",
   "谁谓具圣体，不如肥瓠躯。",
   "遂使世俗心，多疑仙道书。",
   "寄问卢先生，此理当何如。"
  ],
  "title": "寄卢少尹"
 },
 {
  "id": 6451,
  "author": "白居易",
  "paragraphs": [
   "晓景丽未热，晨飙鲜且凉。",
   "池幽绿苹合，霜洁白莲香。",
   "深扫竹间迳，静拂松下床。",
   "玉柄鹤翎扇，银罂云母浆。",
   "屏除无俗物，瞻望唯清光。",
   "何人拟相访，嬴女从萧郎。"
  ],
  "title": "池上清晨候皇甫郎中"
 },
 {
  "id": 6452,
  "author": "白居易",
  "paragraphs": [
   "我知世无幻，了无干世意。",
   "世知我无堪，亦无责我事。",
   "由兹两相忘，因得长自遂。",
   "自遂意何如，闲官在闲地。",
   "闲地唯东都，东都少名利。",
   "闲官是宾客，宾客无牵累。",
   "嵇康日日懒，毕卓时时醉。",
   "酒肆夜深归，僧房日高睡。",
   "形安不劳苦，神泰无忧畏。",
   "从官三十年，无如今气味。",
   "鸿虽脱罗弋，鹤尚居禄位。",
   "唯此未忘怀，有时犹内愧。"
  ],
  "title": "咏怀"
 },
 {
  "id": 6453,
  "author": "白居易",
  "paragraphs": [
   "今日北窗下，自问何所为。",
   "欣然得三友，三友者为谁。",
   "琴罢辄举酒，酒罢辄吟诗。",
   "三友递相引，循环无已时。",
   "一弹惬中心，一咏畅四肢。",
   "犹恐中有间，以酒弥缝之。",
   "岂独吾拙好，古人多若斯。",
   "嗜诗有渊明，嗜琴有启期。",
   "嗜酒有伯伦，三人皆吾师。",
   "或乏儋石储，或穿带索衣。",
   "弦歌复觞咏，乐道知所归。",
   "三师去已远，高风不可追。",
   "三友游甚熟，无日不相随。",
   "左掷白玉卮，右拂黄金徽。",
   "兴酣不叠纸，走笔操狂词。",
   "谁能持此词，为我谢亲知。",
   "纵未以为是，岂以我为非。"
  ],
  "title": "北窗三友"
 },
 {
  "id": 6454,
  "author": "白居易",
  "paragraphs": [
   "酒酣后，歌歇时。",
   "请君添一酌，听我吟四虽。",
   "年虽老，犹少于韦长史。",
   "命虽薄，犹胜于郑长水。",
   "眼虽病，犹明于徐郎中。",
   "家虽贫，犹富于郭庶子。",
   "省躬审分何侥幸，值酒逢歌且欢喜。",
   "忘荣知足委天和，亦应得尽生生理。"
  ],
  "title": "吟四虽"
 },
 {
  "id": 6455,
  "author": "白居易",
  "paragraphs": [
   "三江路千里，五湖天一涯。",
   "何如集贤第，中有平津池。",
   "池胜主见觉，景新人未知。",
   "竹森翠琅玕，水深洞琉璃。",
   "水竹以为质，质立而文随。",
   "文之者何人，公来亲指麾。",
   "疏凿出人意，结构得地宜。",
   "灵襟一搜索，胜概无遁遗。",
   "因下张沼沚，依高筑阶基。",
   "嵩峰见数片，伊水分一支。",
   "南溪修且直，长波碧逶迤。",
   "北馆壮复丽，倒影红参差。",
   "东岛号晨光，杲曜迎朝曦。",
   "西岭名夕阳，杳暧留落晖。",
   "前有水心亭，动荡架涟漪。",
   "后有开阖堂，寒温变天时。",
   "幽泉镜泓澄，怪石山欹危。",
   "春葩雪漠漠，夏果珠离离。",
   "主人命方舟，宛在水中坻。",
   "亲宾次第至，酒乐前后施。",
   "解缆始登泛，山游仍水嬉。",
   "沿洄无滞碍，向背穷幽奇。",
   "瞥过远桥下，飘旋深涧陲。",
   "管弦去缥缈，罗绮来霏微。",
   "櫂风逐舞回，梁尘随歌飞。",
   "宴余日云暮，醉客未放归。",
   "高声索彩笺，大笑催金卮。",
   "唱和笔走疾，问荅杯行迟。",
   "一咏清两耳，一酣畅四肢。",
   "主客忘贵贱，不知俱是谁。",
   "客有诗魔者，吟哦不知疲。",
   "乞公残纸墨，一扫狂歌词。",
   "维云社稷臣，赫赫文武姿。",
   "十授丞相印，五建大将旗。",
   "四朝致勋华，一身冠皋夔。",
   "去年才七十，决赴悬车期。",
   "公志不可夺，君恩亦难希。",
   "从容就中道，俛僶来保厘。",
   "貂蝉虽未脱，鸾皇已不羁。",
   "历征今与古，独步无等夷。",
   "陆贾功业少，二疏官秩卑。",
   "乘舟范蠡惧，辟谷留侯饥。",
   "岂若公今日，身安家国肥。",
   "羊祜在汉南，空留岘首碑。",
   "柳恽在江南，祗赋汀洲诗。",
   "谢安入东山，但说携蛾眉。",
   "山简醉高阳，唯闻倒接䍠。",
   "岂如公今日，余力兼有之。",
   "愿公寿如山，安乐长在兹。",
   "愿我比蒲稗，永得相因依。"
  ],
  "title": "裴侍中晋公以集贤林亭即事诗三十六韵见赠猥蒙征和才拙词繁辄广为五百言以伸酬献"
 },
 {
  "id": 6456,
  "author": "白居易",
  "paragraphs": [
   "我年日已老，我身日已闲。",
   "闲出都门望，但见水与山。",
   "关塞碧岩岩，伊流清潺潺。",
   "中有古精舍，轩户无扃关。",
   "岸草歇可藉，迳萝行可攀。",
   "朝随浮云出，夕与飞鸟还。",
   "吾道本迂拙，世途多险艰。",
   "尝闻嵇吕辈，尤悔生疏顽。",
   "巢悟入箕颍，皓知返商巅。",
   "岂唯乐肥遁，聊复祛忧患。",
   "吾亦从此去，终老伊嵩间。"
  ],
  "title": "晚归香山寺因咏所怀"
 },
 {
  "id": 6457,
  "author": "白居易",
  "paragraphs": [
   "竹桥新月上，水岸凉风至。",
   "对月五六人，管弦三两事。",
   "留连池上酌，款曲城外意。",
   "或啸或讴吟，谁知此闲味。",
   "回看市朝客，矻矻趋名利。",
   "朝忙少游宴，夕困多眠睡。",
   "清凉属吾徒，相逢勿辞醉。"
  ],
  "title": "张常侍池凉夜闲䜩赠诸公"
 },
 {
  "id": 6458,
  "author": "白居易",
  "paragraphs": [
   "碧天忽已高，白日犹未短。",
   "玲珑晓楼阁，清脆秋丝管。",
   "张翰一杯酣，嵇康终日懒。",
   "尘中足忧累，云外多疏散。",
   "病木斧斤遗，冥鸿羁𫄬断。",
   "逍遥二三子，永愿为闲伴。"
  ],
  "title": "和皇甫郎中秋晓同登天宫阁言怀六韵"
 },
 {
  "id": 6459,
  "author": "白居易",
  "paragraphs": [
   "今朝一壶酒，言送漳州牧。",
   "半自要闲游，爱花怜草绿。",
   "花前下鞍马，草上携丝竹。",
   "行客饮数杯，主人歌一曲。",
   "端居惜风景，屡出劳僮仆。",
   "独醉似无名，借君作题目。"
  ],
  "title": "送吕漳州"
 },
 {
  "id": 6460,
  "author": "白居易",
  "paragraphs": [
   "世人求富贵，多为奉嗜欲。",
   "盛衰不自由，得失常相逐。",
   "问君少年日，苦学将干禄。",
   "负笈尘中游，抱书雪前读。",
   "布衾不周体，藜茹才充腹。",
   "三十登宦途，五十被朝服。",
   "奴温新挟纩，马肥初食粟。",
   "未敢议欢游，尚为名检束。",
   "耳目聋暗后，堂上调丝竹。",
   "牙齿缺落时，盘中堆酒肉。",
   "彼来此已去，外余中不足。",
   "少壮与荣华，相避如寒燠。",
   "青云去地远，白日经天速。",
   "从古无奈何，短歌听一曲。"
  ],
  "title": "短歌曲"
 },
 {
  "id": 6461,
  "author": "白居易",
  "paragraphs": [
   "高人乐丘园，中人慕官职。",
   "一事尚难成，两途安可得。",
   "遑遑干世者，多苦时命塞。",
   "亦有爱闲人，又为穷饿逼。",
   "我今幸双遂，禄仕兼游息。",
   "未尝羡荣华，不省劳心力。",
   "妻孥与婢仆，亦免愁衣食。",
   "所以吾一家，面无忧喜色。"
  ],
  "title": "咏怀"
 },
 {
  "id": 6462,
  "author": "白居易",
  "paragraphs": [
   "避暑府西亭，晚归有闲思。",
   "夏浅蝉未多，绿槐阴满地。",
   "带宽衫解领，马稳人拢辔。",
   "面上有凉风，眼前无俗事。",
   "路经府门过，落日照官次。",
   "牵联缧绁囚，奔走尘埃吏。",
   "低眉悄不语，谁复知兹意。",
   "忆得五年前，晚衙时气味。"
  ],
  "title": "府西亭纳凉归"
 },
 {
  "id": 6463,
  "author": "白居易",
  "paragraphs": [
   "一饱百情足，一酣万事休。",
   "何人不衰老，我老心无忧。",
   "仕者拘职役，农者劳田畴。",
   "何人不苦热，我热身自由。",
   "卧风北窗下，坐月南池头。",
   "脑凉脱乌帽，足热濯清流。",
   "慵发昼高枕，兴来夜泛舟。",
   "何乃有余适，祗缘无过求。",
   "或问诸亲友，乐天是与不。",
   "亦无别言语，多道天悠悠。",
   "悠悠君不知，此味深且幽。",
   "但恐君知后，亦来从我游。"
  ],
  "title": "老热"
 },
 {
  "id": 6464,
  "author": "白居易",
  "paragraphs": [
   "外强火未退，中锐金方战。",
   "一夕风雨来，炎凉随数变。",
   "徐徐炎景度，稍稍凉飙扇。",
   "枕簟忽凄清，巾裳亦轻健。",
   "老夫纳秋候，心体殊安便。",
   "睡足一屈伸，搔首摩挲面。",
   "褰帘对池竹，幽寂如僧院。",
   "俯观游鱼群，仰数浮云片。",
   "闲忙各有趣，彼此宁相见。",
   "昨日闻慕巢，召对延英殿。"
  ],
  "title": "新秋喜凉因寄兵部杨侍郎"
 },
 {
  "id": 6465,
  "author": "白居易",
  "paragraphs": [
   "青衣报平旦，呼我起盥栉。",
   "今早天气寒，郎君应不出。",
   "又无宾客至，何以销闲日。",
   "已向微阳前，煖酒开诗帙。"
  ],
  "title": "懒放二首呈刘梦得吴方之 一"
 },
 {
  "id": 6466,
  "author": "白居易",
  "paragraphs": [
   "朝怜一床日，暮爱一炉火。",
   "床暖日高眠，炉温夜深坐。",
   "雀罗门懒出，鹤发头慵裹。",
   "除却刘与吴，何人来问我。"
  ],
  "title": "懒放二首呈刘梦得吴方之 二"
 },
 {
  "id": 6467,
  "author": "白居易",
  "paragraphs": [
   "病知心力减，老觉光阴速。",
   "五十八归来，今年六十六。",
   "鬓丝千万白，池草八九绿。",
   "童稚尽成人，园林半乔木。",
   "看山倚高石，引水穿深竹。",
   "虽有潺湲声，至今听未足。"
  ],
  "title": "六十六"
 },
 {
  "id": 6468,
  "author": "白居易",
  "paragraphs": [
   "褐绫袍厚暖，卧盖行坐披。",
   "紫毡履宽稳，蹇步颇相宜。",
   "足适已忘履，身适已忘衣。",
   "况我心又适，兼忘是与非。",
   "三适今为一，怡怡复熙熙。",
   "禅那不动处，混沌未凿时。",
   "此固不可说，为君强言之。"
  ],
  "title": "三适赠道友"
 },
 {
  "id": 6469,
  "author": "白居易",
  "paragraphs": [
   "水南冠盖地，城东桃李园。",
   "雪消洛阳堰，春入永通门。",
   "淑景方霭霭，游人稍喧喧。",
   "年丰酒浆贱，日晏歌吹繁。",
   "中有老朝客，华发暎朱轩。",
   "从容三两人，藉草开一尊。",
   "尊前春可惜，身外事勿论。",
   "明日期何处，杏花游赵村。"
  ],
  "title": "洛阳春赠刘李二宾客"
 },
 {
  "id": 6470,
  "author": "白居易",
  "paragraphs": [
   "人老何所乐，乐在归乡国。",
   "我归故园来，九度逢寒食。",
   "故园在何处，池馆东城侧。",
   "四邻梨花时，二月伊水色。",
   "岂独好风土，仍多旧亲戚。",
   "出去恣欢游，归来聊燕息。",
   "有官供禄俸，无事劳心力。",
   "但恐优稳多，微躬销不得。"
  ],
  "title": "寒食"
 },
 {
  "id": 6471,
  "author": "白居易",
  "paragraphs": [
   "一日日，作老翁。",
   "一年年，过春风。",
   "公心不以贵隔我，我散唯将闲伴公。",
   "我无才能忝高秩，合是人间闲散物。",
   "公有功德在生民，何因得作自由身。",
   "前日魏王潭上宴连夜，今日午桥池头游拂晨。",
   "山客砚前吟待月，野人尊前醉送春。",
   "不敢与公闲中争第一，亦应占得第二第三人。"
  ],
  "title": "和裴令公一日日一年年杂言见赠"
 },
 {
  "id": 6472,
  "author": "白居易",
  "paragraphs": [
   "何处画功业，何处题诗篇？",
   "麒麟高阁上，女几小山前。",
   "尔后多少时，四朝二十年。",
   "贼骨化为土，贼垒犂为田。",
   "一从贼垒平，陈蔡民晏然。",
   "骡军成牛户，鬼火变人烟。",
   "生子已嫁娶，种桑亦丝绵。",
   "皆云公之德，欲报无由缘。",
   "公今在何处，守都镇三川。",
   "旧宅留永乐，新居开集贤。",
   "公今在何官，被衮珥貂蝉。",
   "战袍破犹在，髀肉生欲圆。",
   "襟怀转萧洒，气力弥精坚。",
   "登山不拄杖，上马能掉鞭。",
   "利泽浸入池，福降升自天。",
   "昔号天下将，今称地上仙。",
   "勿追赤松游，勿拍洪崖肩。",
   "商山有遗老，可以奉周旋。"
  ],
  "title": "题裴晋公女几山刻石诗后"
 },
 {
  "id": 6473,
  "author": "白居易",
  "paragraphs": [
   "洛阳有愚叟，白黑无分别。",
   "浪迹虽似狂，谋身亦不拙。",
   "点检盘中饭，非精亦非粝。",
   "点检身上衣，无余亦无阙。",
   "天时方得所，不寒复不热。",
   "体气正调和，不饥仍不渴。",
   "闲将酒壶出，醉向人家歇。",
   "野食或烹鲜，寓眠多拥褐。",
   "抱琴荣启乐，荷锸刘伶达。",
   "放眼看青山，任头生白发。",
   "不知天地内，更得几年活。",
   "从此到终身，尽为闲日月。"
  ],
  "title": "洛阳有愚叟"
 },
 {
  "id": 6474,
  "author": "白居易",
  "paragraphs": [
   "红粒陆浑稻，白鳞伊水鲂。",
   "庖童呼我食，饭热鱼鲜香。",
   "箸箸适我口，匙匙充我肠。",
   "八珍与五鼎，无复心思量。",
   "扪腹起盥漱，下阶振衣裳。",
   "绕庭行数匝，却上檐下床。",
   "箕踞拥裘坐，半身在日旸。",
   "可怜饱暖味，谁肯来同尝。",
   "是岁太和八，兵销时渐康。",
   "朝廷重经术，草泽搜贤良。",
   "尧舜求理切，夔龙启沃忙。",
   "怀才抱智者，无不走遑遑。",
   "唯此不才叟，顽慵恋洛阳。",
   "饱食不出门，闲坐不下堂。",
   "子弟多寂寞，僮仆少精光。",
   "衣食虽充给，神意不扬扬。",
   "为尔谋则短，为吾谋甚长。"
  ],
  "title": "饱食闲坐"
 },
 {
  "id": 6475,
  "author": "白居易",
  "paragraphs": [
   "门前有流水，墙上多高树。",
   "竹迳绕荷池，萦回百余步。",
   "波闲戏鱼鳖，风静下鸥鹭。",
   "寂无城市喧，渺有江湖趣。",
   "吾庐在其上，偃卧朝复暮。",
   "洛下安一居，山中亦慵去。",
   "时逢过客爱，问是谁家住。",
   "此是白家翁，闭门终老处。"
  ],
  "title": "闲居自题"
 },
 {
  "id": 6476,
  "author": "白居易",
  "paragraphs": [
   "今朝览明镜，须鬓尽成丝。",
   "行年六十四，安得不衰羸。",
   "亲属惜我老，相顾兴叹咨。",
   "而我独微笑，此意何人知。",
   "笑罢仍命酒，掩镜捋白髭。",
   "尔辈且安坐，从容听我词。",
   "生若不足恋，老亦何足悲。",
   "生若苟可恋，老即生多时。",
   "不老即须夭，不夭即须衰。",
   "晚衰胜早夭，此理决不疑。",
   "古人亦有言，浮生七十稀。",
   "我今欠六岁，多幸或庶几。",
   "傥得及此限，何羡荣启期。",
   "当喜不当叹，更倾酒一卮。"
  ],
  "title": "览镜喜老"
 },
 {
  "id": 6477,
  "author": "白居易",
  "paragraphs": [
   "岁暮风动地，夜寒雪连天。",
   "老夫何处宿，暖帐温炉前。",
   "两重褐绮衾，一领花茸毡。",
   "粥熟呼不起，日高安稳眠。",
   "是时心与身，了无闲事牵。",
   "以此度风雪，闲居来六年。",
   "忽思远游客，复想早朝士。",
   "蹋冻侵夜行，凌寒未明起。",
   "心为身君父，身为心臣子。",
   "不得身自由，皆为心所使。",
   "我心既知足，我身自安止。",
   "方寸语形骸，吾应不负尔。"
  ],
  "title": "风雪中作"
 },
 {
  "id": 6478,
  "author": "白居易",
  "paragraphs": [
   "西窗明且暖，晚坐卷书帷。",
   "琴匣拂开后，酒瓶添满时。",
   "角尊白螺盏，玉轸黄金徽。",
   "未及弹与酌，相对已依依。",
   "泠泠秋泉韵，贮在龙凤池。",
   "油油春云心，一杯可致之。",
   "自古有琴酒，得此味者稀。",
   "祗因康与籍，及我三心知。"
  ],
  "title": "对琴酒"
 },
 {
  "id": 6479,
  "author": "白居易",
  "paragraphs": [
   "穷阴苍苍雪雰雰，雪深没胫泥埋轮。",
   "东家典钱归碍夜，南家贳米出凌晨。",
   "我独何者无此弊，复帐重衾暖若春。",
   "怕寒放懒不肯动，日高眠足方频伸。",
   "瓶中有酒炉有炭，瓮中有饭庖有薪。",
   "奴温婢饱身晏起，致兹快活良有因。",
   "上无皋陶伯益廊庙材，的不能匡君辅国活生民。",
   "下无巢父许由箕颍操，又不能食薇饮水自苦辛。",
   "君不见南山悠悠多白云，又不见西京浩浩唯红尘。",
   "红尘闹热白云冷，好于冷热中间安置身。",
   "三年徼幸忝洛尹，两任优稳为商宾。",
   "非贤非愚非智慧，不贵不富不贱贫。",
   "冉冉老去过六十，腾腾闲来经七春。",
   "不知张韦与皇甫，私唤我作何如人。"
  ],
  "title": "雪中晏起偶咏所怀兼呈张常侍韦庶子皇甫郎中"
 },
 {
  "id": 6480,
  "author": "白居易",
  "paragraphs": [
   "池馆清且幽，高怀亦如此。",
   "有时帘动风，尽日桥照水。",
   "静将鹤为伴，闲与云相似。",
   "何必学留侯，崎岖觅松子。"
  ],
  "title": "和裴侍中南园静兴见示"
 },
 {
  "id": 6481,
  "author": "白居易",
  "paragraphs": [
   "今朝春气寒，自问何所欲。",
   "酥煖薤白酒，乳和地黄粥。",
   "岂惟厌馋口，亦可调病腹。",
   "助酌有枯鱼，佐餐兼旨蓄。",
   "省躬念前哲，醉饱多惭忸。",
   "君不闻靖节先生尊长空，广文先生饭不足。"
  ],
  "title": "春寒"
 },
 {
  "id": 6482,
  "author": "白居易",
  "paragraphs": [
   "晚登西宝刹，晴望东精舍。",
   "反照转楼台，辉辉似图画。",
   "冰浮水明灭，雪压松偃亚。",
   "石阁僧上来，云汀雁飞下。",
   "西京闹于市，东洛闲如社。",
   "曾忆旧游无，香山明月夜。"
  ],
  "title": "菩提寺上方晚望香山寺寄舒员外"
 },
 {
  "id": 6483,
  "author": "白居易",
  "paragraphs": [
   "园杏红萼坼，庭兰紫芽出。",
   "不觉春已深，今朝二月一。",
   "去冬病疮痏，将养遵医术。",
   "今春入道场，清净依僧律。",
   "尝闻圣贤语，所慎斋与疾。",
   "遂使爱酒人，停杯一百日。",
   "明朝二月二，疾平斋复毕。",
   "应须挈一壶，寻花觅韦七。"
  ],
  "title": "二月一日作赠韦七庶子"
 },
 {
  "id": 6484,
  "author": "白居易",
  "paragraphs": [
   "晚来天气好，散步中门前。",
   "门前何所有，偶睹犬与鸢。",
   "鸢饱凌风飞，犬暖向日眠。",
   "腹舒稳贴地，翅凝高摩天。",
   "上无罗弋忧，下无羁锁牵。",
   "见彼物遂性，我亦心适然。",
   "心适复何为，一咏逍遥篇。",
   "此仍著于适，尚未能忘言。"
  ],
  "title": "犬鸢"
 },
 {
  "id": 6485,
  "author": "白居易",
  "paragraphs": [
   "昨夜梦梦得，初觉思踟蹰。",
   "忽忘来汝郡，犹疑在吴都。",
   "吴都三千里，汝郡二百余。",
   "非梦亦不见，近与远何殊。",
   "尚能齐近远，焉用论荣枯。",
   "但问寝与食，近日两何如。",
   "病后能吟否，春来曾醉无。",
   "楼台与风景，汝又何如苏。",
   "相思一相报，勿复慵为书。"
  ],
  "title": "梦刘二十八因诗问之"
 },
 {
  "id": 6486,
  "author": "白居易",
  "paragraphs": [
   "贫穷汲汲求衣食，富贵营营役心力。",
   "人生不富即贫穷，光阴易过闲难得。",
   "我今幸在穷富间，虽在朝廷不入山。",
   "看雪寻花玩风月，洛阳城里七年闲。"
  ],
  "title": "闲吟"
 },
 {
  "id": 6487,
  "author": "白居易",
  "paragraphs": [
   "衣裘不单薄，车马不羸弱。",
   "蔼蔼三月天，闲行亦不恶。",
   "寿安流水馆，硖石青山郭。",
   "官道柳阴阴，行宫花漠漠。",
   "常闻俗间语，有钱在处乐。",
   "我虽非富人，亦不苦寂寞。",
   "家僮解弦管，骑从携杯杓。",
   "时向春风前，歇鞍开一酌。"
  ],
  "title": "西行"
 },
 {
  "id": 6488,
  "author": "白居易",
  "paragraphs": [
   "翩翩平肩舆，中有醉老夫。",
   "膝上展诗卷，竿头悬酒壶。",
   "食宿无定程，仆马多缓驱。",
   "临水歇半日，望山倾一盂。",
   "藉草坐嵬峩，攀花行踟蹰。",
   "风将景共暖，体与心同舒。",
   "始悟有营者，居家如在途。",
   "方知无系者，在道如安居。",
   "前夕宿三堂，今旦游申湖。",
   "残春三百里，送我归东都。"
  ],
  "title": "东归"
 },
 {
  "id": 6489,
  "author": "白居易",
  "paragraphs": [
   "早起上肩舁，一杯平旦醉。",
   "晚憩下肩舁，一觉残春睡。",
   "身不经营物，心不思量事。",
   "但恐绮与里，只如吾气味。"
  ],
  "title": "途中作"
 },
 {
  "id": 6490,
  "author": "白居易",
  "paragraphs": [
   "新树低如帐，小台平似掌。",
   "六尺白藤床，一茎青竹杖。",
   "风飘竹皮落，苔印鹤迹上。",
   "幽境与谁同，闲人自来往。"
  ],
  "title": "小台"
 },
 {
  "id": 6491,
  "author": "白居易",
  "paragraphs": [
   "昨晚饮太多，嵬峩连宵醉。",
   "今朝餐又饱，烂熳移时睡。",
   "睡足摩挲眼，眼前无一事。",
   "信脚绕池行，偶然得幽致。",
   "婆娑绿阴树，斑駮青苔地。",
   "此处置绳床，傍边洗茶器。",
   "白瓷瓯甚洁，红炉炭方炽。",
   "沫下曲尘香，花浮鱼眼沸。",
   "盛来有佳色，咽罢余芳气。",
   "不见杨慕巢，谁人知此味。"
  ],
  "title": "睡后茶兴忆杨同州"
 },
 {
  "id": 6492,
  "author": "白居易",
  "paragraphs": [
   "破柏作书柜，柜牢柏复坚。",
   "收贮谁家集，题云白乐天。",
   "我生业文字，自幼及老年。",
   "前后七十卷，小大三千篇。",
   "诚知终散失，未忍遽弃捐。",
   "自开自锁闭，置在书帷前。",
   "身是邓伯道，世无王仲宣。",
   "只应分付女，留与外孙传。"
  ],
  "title": "题文集柜"
 },
 {
  "id": 6493,
  "author": "白居易",
  "paragraphs": [
   "彤云散不雨，赫日吁可畏。",
   "端坐犹挥汗，出门岂容易。",
   "忽思公府内，青衫折腰吏。",
   "复想驿路中，红尘走马使。",
   "征夫更辛苦，逐客弥憔悴。",
   "日入尚趋程，宵分不遑寐。",
   "安知北窗叟，偃卧风飒至。",
   "簟拂碧龙鳞，扇摇白鹤翅。",
   "岂唯身所得，兼示心无事。",
   "谁言苦热天，元有清凉地。"
  ],
  "title": "旱热二首 一"
 },
 {
  "id": 6494,
  "author": "白居易",
  "paragraphs": [
   "勃勃旱尘气，炎炎赤日光。",
   "飞禽飐将坠，行人渴欲狂。",
   "壮者不耐饥，饥火烧其肠。",
   "肥者不禁热，喘急汗如浆。",
   "此时方自悟，老瘦亦何妨。",
   "肉轻足健逸，发少头清凉。",
   "薄食不饥渴，端居省衣裳。",
   "数匙粱饭冷，一领绡衫香。",
   "持此聊过日，焉知畏景长。"
  ],
  "title": "旱热二首 二"
 },
 {
  "id": 6495,
  "author": "白居易",
  "paragraphs": [
   "战马春放归，农牛冬歇息。",
   "何独徇名人，终身役心力。",
   "来者殊未已，去者不知还。",
   "我今悟已晚，六十方退闲。",
   "犹胜不悟者，老死红尘间。"
  ],
  "title": "偶作二首 一"
 },
 {
  "id": 6496,
  "author": "白居易",
  "paragraphs": [
   "名无高与卑，未得多健羡。",
   "事无小与大，已得多厌贱。",
   "如此常自苦，反此或自安。",
   "此理知甚易，此道行甚难。",
   "勿信人虚语，君当事上看。"
  ],
  "title": "偶作二首 二"
 },
 {
  "id": 6497,
  "author": "白居易",
  "paragraphs": [
   "西溪风生竹森森，南潭萍开水沈沈。",
   "丛翠万竿湘岸色，空碧一泊松江心。",
   "浦派萦回误远近，桥岛向背迷窥临。",
   "澄澜方丈若万顷，倒影咫尺如千寻。",
   "泛然独游邈然坐，坐念行心思古今。",
   "菟裘不闻有泉沼，西河亦恐无云林。",
   "岂如白翁退老地，树高竹密池塘深。",
   "华亭双鹤白矫矫，太湖四石青岑岑。",
   "眼前尽日更无客，膝上此时唯有琴。",
   "洛阳冠盖自相索，谁肯来此同抽簪。"
  ],
  "title": "池上作"
 },
 {
  "id": 6498,
  "author": "白居易",
  "paragraphs": [
   "何处堪避暑，林间背日楼。",
   "何处好追凉，池上随风舟。",
   "日高饥始食，食竟饱还游。",
   "游罢睡一觉，觉来茶一瓯。",
   "眼明见青山，耳醒闻碧流。",
   "脱袜闲濯足，解巾快掻头。",
   "如此来几时，已过六七秋。",
   "从心至百骸，无一不自由。",
   "拙退是其分，荣耀非所求。",
   "虽被世间笑，终无身外忧。",
   "此语君莫怪，静思吾亦愁。",
   "如何三伏月，杨尹谪虔州。"
  ],
  "title": "何处堪避暑"
 },
 {
  "id": 6499,
  "author": "白居易",
  "paragraphs": [
   "昨日诏下去罪人，今日诏下得贤臣。",
   "进退者谁非我事，世间宠辱常纷纷。",
   "我心与世两相忘，时事虽闻如不闻。",
   "但喜今年饱饭吃，洛阳禾稼如秋云。",
   "更倾一尊歌一曲，不独忘世兼忘身。"
  ],
  "title": "诏下"
 },
 {
  "id": 6500,
  "author": "白居易",
  "paragraphs": [
   "七月一日天，秋生履道里。",
   "闲居见清景，高兴从此始。",
   "林间暑雨歇，池上凉风起。",
   "桥竹碧鲜鲜，岸莎青靡靡。",
   "苍然古磐石，清浅平流水。",
   "何言中门前，便是深山里。",
   "双僮侍坐卧，一杖扶行止。",
   "饥闻麻粥香，渴觉云汤美。",
   "平生所好物，今日多在此。",
   "此外更何思，市朝心已矣。"
  ],
  "title": "七月一日作"
 },
 {
  "id": 6501,
  "author": "白居易",
  "paragraphs": [
   "开襟何处好，竹下池边地。",
   "余热体犹烦，早凉风有味。",
   "黄萎槐蘂结，红破莲芳坠。",
   "无奈每年秋，先来入衰思。"
  ],
  "title": "开襟"
 },
 {
  "id": 6502,
  "author": "白居易",
  "paragraphs": [
   "头上渐无发，耳间新有毫。",
   "形容逐日老，官秩随年高。",
   "优饶又加俸，闲稳仍分曹。",
   "饮食免藜藿，居处非蓬蒿。",
   "何言家尚贫，银榼提绿醪。",
   "勿谓身未贵，金章照紫袍。",
   "诚合知止足，岂宜更贪饕。",
   "默默心自问，于国有何劳。"
  ],
  "title": "自宾客迁太子少傅分司"
 },
 {
  "id": 6503,
  "author": "白居易",
  "paragraphs": [
   "杲杲冬日光，明暖真可爱。",
   "移榻向阳坐，拥裘仍解带。",
   "小奴捶我足，小婢搔我背。",
   "自问我为谁，胡然独安泰。",
   "安泰良有以，与君论梗概。",
   "心了事未了，饥寒迫于外。",
   "事了心未了，念虑煎于内。",
   "我今实多幸，事与心和会。",
   "内外及中间，了然无一碍。",
   "所以日阳中，向君言自在。"
  ],
  "title": "自在"
 },
 {
  "id": 6504,
  "author": "白居易",
  "paragraphs": [
   "秦磨利刀斩李斯，齐烧沸鼎烹郦其。",
   "可怜黄绮入商洛，闲卧白云歌紫芝。",
   "彼为葅醢机上尽，此为鸾皇天外飞。",
   "去者逍遥来者死，乃知祸福非天为。"
  ],
  "title": "咏史"
 },
 {
  "id": 6505,
  "author": "白居易",
  "paragraphs": [
   "交友沦殁尽，悠悠劳梦思。",
   "平生所厚者，昨夜梦见之。",
   "梦中几许事，枕上无多时。",
   "款曲数杯酒，从容一局碁。",
   "初见韦尚书，金紫何辉辉。",
   "中遇李侍郎，笑言甚怡怡。",
   "终为崔常侍，意色苦依依。",
   "一夕三改变，梦心不惊疑。",
   "此事人尽怪，此理谁得知。",
   "我粗知此理，闻于竺干师。",
   "识行妄分别，智隐迷是非。",
   "若转识为智，菩提其庶几。"
  ],
  "title": "因梦有悟"
 },
 {
  "id": 6506,
  "author": "白居易",
  "paragraphs": [
   "上马临出门，出门复逡巡。",
   "回头问妻子，应怪春游频。",
   "诚知春游频，其奈老大身。",
   "朱颜去复去，白发新更新。",
   "请君屈十指，为我数交亲。",
   "大限年百岁，几人及七旬。",
   "我今六十五，走若下坂轮。",
   "假使得七十，祗有五度春。",
   "逢春不游乐，但恐是痴人。"
  ],
  "title": "春游"
 },
 {
  "id": 6507,
  "author": "白居易",
  "paragraphs": [
   "杂芳涧草合，繁绿岩树新。",
   "山深景候晚，四月有余春。",
   "竹寺过微雨，石迳无纤尘。",
   "白衣一居士，方袍四道人。",
   "地是佛国土，人非俗交亲。",
   "城中山下别，相送亦殷勤。"
  ],
  "title": "题天竺南院赠闲元旻清四上人"
 },
 {
  "id": 6508,
  "author": "白居易",
  "paragraphs": [
   "南康丹旐引魂回，洛阳篮舁送葬来。",
   "北邙原边尹村畔，月苦烟愁夜过半。",
   "妻孥兄弟号一声，十二人肠一时断。",
   "往者何人送者谁，乐天哭别师皋时。",
   "平生分义向人尽，今日哀冤唯我知。",
   "我知何益徒垂泪，篮轝回竿马回辔。",
   "何日重闻扫市歌，谁家收得琵琶伎。",
   "萧萧风树白杨影，苍苍露草青蒿气。",
   "更就坟前哭一声，与君此别终天地。"
  ],
  "title": "哭师皋"
 },
 {
  "id": 6509,
  "author": "白居易",
  "paragraphs": [
   "宦情本淡薄，年貌又老丑。",
   "紫绶与金章，于予亦何有。",
   "有时独隐几，荅然无所偶。",
   "卧枕一卷书，起尝一杯酒。",
   "书将引昏睡，酒用扶衰朽。",
   "客到忽已酣，脱巾坐搔首。",
   "疏顽倚老病，容恕惭交友。",
   "忽思庄生言，亦拟鞭其后。"
  ],
  "title": "隐几赠客"
 },
 {
  "id": 6510,
  "author": "白居易",
  "paragraphs": [
   "葛衣疏且单，纱帽轻复宽。",
   "一衣与一帽，可以过炎天。",
   "止于便吾体，何必被罗纨。",
   "宿雨林笋嫩，晨露园葵鲜。",
   "烹葵炮嫩笋，可以备朝餐。",
   "止于适吾口，何必饫腥膻。",
   "饭讫盥漱已，扪腹方果然。",
   "婆娑庭前步，安稳窗下眠。",
   "外养物不费，内归心不烦。",
   "不费用难尽，不烦神易安。",
   "庶几无夭阏，得以终天年。"
  ],
  "title": "夏日作"
 },
 {
  "id": 6511,
  "author": "白居易",
  "paragraphs": [
   "日下西墙西，风来北窗北。",
   "中有逐凉人，单床独栖息。",
   "飘萧过云雨，摇曳归飞翼。",
   "新叶多好阴，初筠有佳色。",
   "幽深小池馆，优稳闲官职。",
   "不爱勿复论，爱亦不易得。"
  ],
  "title": "晚凉偶咏"
 },
 {
  "id": 6512,
  "author": "白居易",
  "paragraphs": [
   "七月中气后，金与火交争。",
   "一闻白雪唱，暑退清风生。",
   "碧树未摇落，寒蝉始悲鸣。",
   "夜凉枕簟滑，秋燥衣巾轻。",
   "疏受老慵出，刘桢疾未平。",
   "何人伴公醉，新月上宫城。"
  ],
  "title": "酬牛相公宫城早秋寓言见示兼呈梦得"
 },
 {
  "id": 6513,
  "author": "白居易",
  "paragraphs": [
   "汲泉洒小台，台上无纤埃。",
   "解带面西坐，轻襟随风开。",
   "晚凉闲兴动，忆同倾一杯。",
   "月明候柴户，藜杖何时来。"
  ],
  "title": "小台晚坐忆梦得"
 },
 {
  "id": 6514,
  "author": "白居易",
  "paragraphs": [
   "食桃种其核，一年核生芽。",
   "二年长枝叶，三年桃有花。",
   "忆昨五六岁，灼灼盛芬华。",
   "迨兹八九载，有减而无加。",
   "去春已稀少，今春渐无多。",
   "明年后年后，芳意当如何。",
   "命酒树下饮，停杯拾余葩。",
   "因桃忽自感，悲咤成狂歌。"
  ],
  "title": "种桃歌"
 },
 {
  "id": 6515,
  "author": "白居易",
  "paragraphs": [
   "世欺不识字，我忝攻文笔。",
   "世欺不得官，我忝居班秩。",
   "人老多病苦，我今幸无疾。",
   "人老多忧累，我今婚嫁毕。",
   "心安不移转，身泰无牵率。",
   "所以十年来，形神闲且逸。",
   "况当垂老岁，所要无多物。",
   "一裘煖过冬，一饭饱终日。",
   "勿言舍宅小，不过寝一室。",
   "何用鞍马多，不能骑两匹。",
   "如我优幸身，人中十有七。",
   "如我知足心，人中百无一。",
   "傍观愚亦见，当己贤多失。",
   "不敢论他人，狂言示诸侄。"
  ],
  "title": "狂言示诸侄"
 },
 {
  "id": 6516,
  "author": "白居易",
  "paragraphs": [
   "投君之文甚荒芜，数篇价直一束刍。",
   "报我之章何璀璨，累累四贯骊龙珠。",
   "毛诗三百篇后得，文选六十卷中无。",
   "一麋丽龟绝报赛，五鹿连柱难支梧。",
   "高兴独因秋日尽，清吟多与好风俱。",
   "银钩金错两殊重，宜上屏风张座隅。"
  ],
  "title": "偶以拙诗数首寄呈裴少尹侍郎蒙以盛制四篇一时酬和重投长句美而谢之"
 },
 {
  "id": 6517,
  "author": "白居易",
  "paragraphs": [
   "鬓毛霜一色，光景水争流。",
   "易过唯冬日，难销是老愁。",
   "香开绿蚁酒，煖拥褐绫裘。",
   "已共崔君约，尊前倒即休。"
  ],
  "title": "六年冬暮赠崔常侍晦叔"
 },
 {
  "id": 6518,
  "author": "白居易",
  "paragraphs": [
   "黄醅绿醑迎冬熟，绛帐红炉逐夜开。",
   "谁道洛中多逸客，不将书唤不曾来。"
  ],
  "title": "戏招诸客"
 },
 {
  "id": 6519,
  "author": "白居易",
  "paragraphs": [
   "案头历日虽未尽，向后唯残六七行。",
   "床下酒瓶虽不满，犹应醉得两三场。",
   "病身不许依年老，拙宦虚教逐日忙。",
   "闻健偷闲且勤饮，一杯之外莫思量。"
  ],
  "title": "十二月二十三日作兼呈晦叔"
 },
 {
  "id": 6520,
  "author": "白居易",
  "paragraphs": [
   "庆吊经过懒，逢迎跪拜迟。",
   "不因时节日，岂觉此身羸。"
  ],
  "title": "七年元日对酒五首 一"
 },
 {
  "id": 6521,
  "author": "白居易",
  "paragraphs": [
   "众老忧添岁，余衰喜入春。",
   "年开第七秩，屈指几多人。"
  ],
  "title": "七年元日对酒五首 二"
 },
 {
  "id": 6522,
  "author": "白居易",
  "paragraphs": [
   "三杯蓝尾酒，一楪胶牙饧。",
   "除却崔常侍，无人共我争。"
  ],
  "title": "七年元日对酒五首 三"
 },
 {
  "id": 6523,
  "author": "白居易",
  "paragraphs": [
   "今朝吴与洛，相忆一欣然。",
   "梦得君知否，俱过本命年。"
  ],
  "title": "七年元日对酒五首 四"
 },
 {
  "id": 6524,
  "author": "白居易",
  "paragraphs": [
   "同岁崔何在，同年杜又无。",
   "应无藏避处，只有且欢娱。"
  ],
  "title": "七年元日对酒五首 五"
 },
 {
  "id": 6525,
  "author": "白居易",
  "paragraphs": [
   "潦倒守三川，因循涉四年。",
   "推诚废钩距，示耻用蒲鞭。",
   "以此称公事，将何销俸钱。",
   "虽非好官职，岁久亦妨贤。"
  ],
  "title": "七年春题府厅"
 },
 {
  "id": 6526,
  "author": "白居易",
  "paragraphs": [
   "雪夜闲游多秉烛，花时𫏐出亦提壶。",
   "别来少遇新诗敌，老去难逢旧饮徒。",
   "大振威名降北虏，勤行惠化活东吴。",
   "不知歌酒腾腾兴，得似河南醉尹无。"
  ],
  "title": "早春醉吟寄太原令狐相公苏州刘郎中"
 },
 {
  "id": 6527,
  "author": "白居易",
  "paragraphs": [
   "北阙至东京，风光十六程。",
   "坐移丞相阁，春入广陵城。",
   "红斾拥双节，白须无一茎。",
   "万人开路看，百吏立班迎。",
   "阃外君弥重，尊前我亦荣。",
   "何须身自得，将相是门生。"
  ],
  "title": "洛下送牛相公出镇淮南"
 },
 {
  "id": 6528,
  "author": "白居易",
  "paragraphs": [
   "云髻飘萧绿，花颜旖旎红。",
   "双眸剪秋水，十指剥春葱。",
   "楚艳为门阀，秦声是女工。",
   "甲明银玓𬍛，柱触玉玲珑。",
   "猿苦啼嫌月，莺娇语䛏风。",
   "移愁来手底，送恨入弦中。",
   "赵瑟清相似，胡琴闹不同。",
   "慢弹回断雁，急奏转飞蓬。",
   "霜珮锵还委，冰泉咽复通。",
   "珠联千拍碎，刀截一声终。",
   "倚丽精神定，矜能意态融。",
   "歇时情不断，休去思无穷。",
   "灯下青春夜，尊前白首翁。",
   "且听应得在，老耳未多聋。"
  ],
  "title": "筝"
 },
 {
  "id": 6529,
  "author": "白居易",
  "paragraphs": [
   "莫叹年将暮，须怜岁又新。",
   "府中三遇腊，洛下五逢春。",
   "春树花珠颗，春塘水曲尘。",
   "春娃无气力，春马有精神。",
   "并辔鞭徐动，连盘酒慢巡。",
   "经过旧邻里，追逐好交亲。",
   "笑语销闲日，酣歌送老身。",
   "一生欢乐事，亦不少于人。"
  ],
  "title": "洛中春游呈诸亲友"
 },
 {
  "id": 6530,
  "author": "白居易",
  "paragraphs": [
   "自请假来多少日，五旬光景似须臾。",
   "已判到老为狂客，不分当春作病夫。",
   "杨柳花飘新白雪，樱桃子缀小红珠。",
   "头风不敢多多饮，能酌三分相劝无。"
  ],
  "title": "酬舒三员外见赠长句"
 },
 {
  "id": 6531,
  "author": "白居易",
  "paragraphs": [
   "欲去公门返野扉，预思泉竹已依依。",
   "更怜家酝迎春熟，一瓮醍醐待我归。"
  ],
  "title": "将归一绝"
 },
 {
  "id": 6532,
  "author": "白居易",
  "paragraphs": [
   "陋巷乘篮入，朱门挂印回。",
   "腰间抛组绶，缨上拂尘埃。",
   "屈曲闲池沼，无非手自开。",
   "青苍好竹树，亦是眼看栽。",
   "石片擡琴匣，松枝阁酒杯。",
   "此生终老处，昨日却归来。"
  ],
  "title": "罢府归旧居"
 },
 {
  "id": 6533,
  "author": "白居易",
  "paragraphs": [
   "官初罢后归来夜，天欲明前睡觉时。",
   "起坐思量更无事，身心安乐复谁知。"
  ],
  "title": "睡觉偶吟"
 },
 {
  "id": 6534,
  "author": "白居易",
  "paragraphs": [
   "疑因星陨空中落，叹被泥埋涧底沈。",
   "天上定应胜地上，支机未必及支琴。",
   "提携拂拭知恩否，虽不能言合有心。"
  ],
  "title": "问支琴石"
 },
 {
  "id": 6535,
  "author": "白居易",
  "paragraphs": [
   "身慵难勉强，性拙易迟回。",
   "布被辰时起，柴门午后开。",
   "忙驱能者去，闲逐钝人来。",
   "自喜谁能会，无才胜有才。"
  ],
  "title": "自喜"
 },
 {
  "id": 6536,
  "author": "白居易",
  "paragraphs": [
   "托质依高架，攒花对小堂。",
   "晚开春去后，独秀院中央。",
   "霁景朱明早，芳时白昼长。",
   "秾因天与色，丽共日争光。",
   "剪碧排千萼，研朱染万房。",
   "烟条涂石绿，粉蘂扑雌黄。",
   "根动彤云涌，枝摇赤羽翔。",
   "九微灯炫转，七宝帐荧煌。",
   "淑气熏行径，清阴接步廊。",
   "照梁迷藻棁，耀壁变雕墙。",
   "烂若藂然火，殷于叶得霜。",
   "胭脂含脸笑，苏合裛衣香。",
   "浃洽濡晨露，玲珑漏夕阳。",
   "合罗排勘缬，醉晕浅深妆。",
   "乍见疑回面，遥看误断肠。",
   "风朝舞飞燕，雨夜泣萧娘。",
   "桃李惭无语，芝兰让不芳。",
   "山榴何细碎，石竹苦寻常。",
   "蕙惨偎栏避，莲羞映浦藏。",
   "怯教蕉叶战，妒得柳花狂。",
   "岂可轻嘲咏，应须痛比方。",
   "画幈风自展，绣伞盖谁张。",
   "翠锦挑成字，丹砂印著行。",
   "猩猩凝血点，瑟瑟蹙金匡。",
   "散乱萎红片，尖纤嫩紫芒。",
   "触僧飘毳褐，留妓冒罗裳。",
   "寡和阳春曲，多情骑省郎。",
   "缘夸美颜色，引出好文章。",
   "东顾辞仁里，西归入帝乡。",
   "假如君爱杀，留著莫移将。"
  ],
  "title": "裴常侍以题蔷薇架十八韵见示因广为三十韵以和之"
 },
 {
  "id": 6537,
  "author": "白居易",
  "paragraphs": [
   "夜深吟罢一长吁，老泪灯前湿白须。",
   "二十年前旧诗卷，十人酬和九人无。"
  ],
  "title": "感旧诗卷"
 },
 {
  "id": 6538,
  "author": "白居易",
  "paragraphs": [
   "笋老兰长花渐稀，衰翁相对惜芳菲。",
   "残莺著雨慵休啭，落絮无风凝不飞。",
   "行掇木芽供野食，坐牵萝蔓挂朝衣。",
   "十年分手今同醉，醉未如泥莫道归。"
  ],
  "title": "酬李二十侍郎"
 },
 {
  "id": 6539,
  "author": "白居易",
  "paragraphs": [
   "纶阁沈沈无宠命，苏台籍籍有能声。",
   "岂唯不得清文力，但恐空传冗吏名。",
   "郎署回翔何水部，江湖留滞谢宣城。",
   "所嗟非独君如此，自古才难共命争。"
  ],
  "title": "和梦得"
 },
 {
  "id": 6540,
  "author": "白居易",
  "paragraphs": [
   "吾师道与佛相应，念念无为法法能。",
   "口藏宣传十二部，心台照耀百千灯。",
   "尽离文字非中道，长住虚空是小乘。",
   "少有人知菩萨行，世间只是重高僧。"
  ],
  "title": "赠草堂宗密上人"
 },
 {
  "id": 6541,
  "author": "白居易",
  "paragraphs": [
   "昨日三川新罢守，今年四皓尽分司。",
   "幸陪散秩闲居日，好是登山临水时。",
   "家未苦贫常酝酒，身虽衰病尚吟诗。",
   "龙门泉石香山月，早晚同游报一期。"
  ],
  "title": "赠皇甫六张十五李二十三宾客"
 },
 {
  "id": 6542,
  "author": "白居易",
  "paragraphs": [
   "并失鹓鸾侣，空留麋鹿身。",
   "只应嵩洛下，长作独游人。"
  ],
  "title": "微之敦诗晦叔相次长逝岿然自伤因成二绝 一"
 },
 {
  "id": 6543,
  "author": "白居易",
  "paragraphs": [
   "长夜君先去，残年我几何。",
   "秋风满衫泪，泉下故人多。"
  ],
  "title": "微之敦诗晦叔相次长逝岿然自伤因成二绝 二"
 },
 {
  "id": 6544,
  "author": "白居易",
  "paragraphs": [
   "青莎台上起书楼，绿藻潭中系钓舟。",
   "日晚爱行深竹里，月明多上小桥头。",
   "𫏐尝新酒还成醉，亦出中门便当游。",
   "一部清商聊送老，白须萧飒管弦秋。"
  ],
  "title": "池上闲咏"
 },
 {
  "id": 6545,
  "author": "白居易",
  "paragraphs": [
   "昨夜凉风又飒然，萤飘叶坠卧床前。",
   "逢秋莫叹须知分，已过潘安三十年。"
  ],
  "title": "凉风叹"
 },
 {
  "id": 6546,
  "author": "白居易",
  "paragraphs": [
   "𫏐辞八座罢双旌，便作登山临水行。",
   "能以忠贞酬重任，不将富贵碍高情。",
   "朱门出去簪缨从，绛帐归来歌吹迎。",
   "鞍辔闹装光满马，何人信道是书生。"
  ],
  "title": "和高仆射罢节度让尚书授少保分司喜遂游山水之作"
 },
 {
  "id": 6547,
  "author": "白居易",
  "paragraphs": [
   "称意新官又少年，秋凉身健好朝天。",
   "青云上了无多路，却要徐驱稳著鞭。"
  ],
  "title": "送考功崔郎中赴阙"
 },
 {
  "id": 6548,
  "author": "白居易",
  "paragraphs": [
   "阙塞龙门口，祇园鹫岭头。",
   "曾随减劫坏，今遇胜缘修。",
   "再莹新金刹，重装旧石楼。",
   "病僧皆引起，忙客亦淹留。",
   "四望穷沙界，孤标出赡州。",
   "地图铺洛邑，天柱倚崧丘。",
   "两面苍苍岸，中心瑟瑟流。",
   "波翻八滩雪，堰护一潭油。",
   "台殿朝弥丽，房廊夜更幽。",
   "千花高下塔，一叶往来舟。",
   "岫合云初吐，林开雾半收。",
   "静闻樵子语，远听棹郎讴。",
   "官散殊无事，身闲甚自由。",
   "吟来携笔砚，宿去抱衾裯。",
   "霁月当窗白，凉风满簟秋。",
   "烟香封药灶，泉冷洗茶瓯。",
   "南祖心应学，西方社可投。",
   "先宜知止足，次要悟浮休。",
   "觉路随方乐，迷涂到老愁。",
   "须除爱名障，莫作恋家囚。",
   "便合穷年住，何言竟日游。",
   "可怜终老地，此是我菟裘。"
  ],
  "title": "重修香山寺毕题二十二韵以纪之"
 },
 {
  "id": 6549,
  "author": "白居易",
  "paragraphs": [
   "无嗟别青琐，且喜拥朱轮。",
   "五十得三品，百千无一人。",
   "须勤念黎庶，莫苦忆交亲。",
   "此外无过醉，毗陵何限春。"
  ],
  "title": "送杨八给事赴常州"
 },
 {
  "id": 6550,
  "author": "白居易",
  "paragraphs": [
   "新诗绝笔声名歇，旧卷生尘箧笥深。",
   "时向歌中闻一句，未容倾耳已伤心。"
  ],
  "title": "闻歌者唱微之诗"
 },
 {
  "id": 6551,
  "author": "白居易",
  "paragraphs": [
   "靖安客舍花枝下，共脱青衫典浊醪。",
   "今日洛桥还醉别，金杯翻污麒麟袍。",
   "喧阗夙驾君脂辖，酩酊离筵我藉糟。",
   "好去商山紫芝伴，珊瑚鞭动马头高。"
  ],
  "title": "醉送李二十常侍赴镇浙东"
 },
 {
  "id": 6552,
  "author": "白居易",
  "paragraphs": [
   "五度龙门点额回，却缘多艺复多才。",
   "贫泥客路黏难出，愁锁乡心掣不开。",
   "何必更游京国去，不如且入醉乡来。",
   "吴弦楚调潇湘弄，为我殷勤送一杯。"
  ],
  "title": "醉别程秀才"
 },
 {
  "id": 6553,
  "author": "白居易",
  "paragraphs": [
   "白衣居士紫芝仙，半醉行歌半坐禅。",
   "今日维摩兼饮酒，当时绮季不请钱。",
   "等闲池上留宾客，随事灯前有管弦。",
   "但问此身销得否，分司气味不论年。"
  ],
  "title": "自咏"
 },
 {
  "id": 6554,
  "author": "白居易",
  "paragraphs": [
   "把酒思闲事，春愁谁最深。",
   "乞钱羁客面，落第举人心。",
   "月下低眉立，灯前抱膝吟。",
   "凭君劝一醉，胜与万黄金。"
  ],
  "title": "把酒思闲事二首 一"
 },
 {
  "id": 6555,
  "author": "白居易",
  "paragraphs": [
   "把酒思闲事，春娇何处多。",
   "试鞍新白马，弄镜小青娥。",
   "掌上初教舞，花前欲按歌。",
   "凭君劝一醉，劝了问如何。"
  ],
  "title": "把酒思闲事二首 二"
 },
 {
  "id": 6556,
  "author": "白居易",
  "paragraphs": [
   "白露凋花花不残，凉风吹叶叶初干。",
   "无人解爱萧条境，更绕衰藂一匝看。"
  ],
  "title": "衰荷"
 },
 {
  "id": 6557,
  "author": "白居易",
  "paragraphs": [
   "文昌列宿征还日，洛浦行云放散时。",
   "鹓鹭上天花逐水，无因再会白家池。"
  ],
  "title": "池上送考功崔郎中兼别房窦二妓"
 },
 {
  "id": 6558,
  "author": "白居易",
  "paragraphs": [
   "依仁台废悲风晚，履信池荒宿草春。",
   "自问老身骑马出，洛阳城里觅何人。"
  ],
  "title": "自问"
 },
 {
  "id": 6559,
  "author": "白居易",
  "paragraphs": [
   "敦诗说礼中军师，重士轻财大丈夫。",
   "常与师徒同苦乐，不教亲故隔荣枯。",
   "花钿坐绕黄金印，丝管行随白玉壶。",
   "商皓老狂唯爱醉，时时能寄酒钱无。"
  ],
  "title": "送陈许高仆射赴镇"
 },
 {
  "id": 6560,
  "author": "白居易",
  "paragraphs": [
   "合聚千羊毳，施张百子弮。",
   "骨盘边柳健，色染塞蓝鲜。",
   "北制因戎创，南移逐虏迁。",
   "汰风吹不动，御雨湿弥坚。",
   "有顶中央耸，无隅四向圆。",
   "傍通门豁尔，内密气温然。",
   "远别关山外，初安庭户前。",
   "影孤明月夜，价重苦寒年。",
   "软煖围毡毯，枪𪭢束管弦。",
   "最宜霜后地，偏称雪中天。",
   "侧置低歌座，平铺小舞筵。",
   "闲多揭帘入，醉便拥袍眠。",
   "铁檠移灯背，银囊带火悬。",
   "深藏晓兰焰，暗贮宿香烟。",
   "兽炭休亲近，狐裘可弃捐。",
   "砚温融冻墨，瓶煖变春泉。",
   "蕙帐徒招隐，茅庵浪坐禅。",
   "贫僧应叹羡，寒士定留连。",
   "宾客于中接，儿孙向后传。",
   "王家夸旧物，未及此青毡。"
  ],
  "title": "青毡帐二十韵"
 },
 {
  "id": 6561,
  "author": "白居易",
  "paragraphs": [
   "幸免非常病，甘当本分衰。",
   "眼昏灯最觉，腰瘦带先知。",
   "树叶霜红日，髭须雪白时。",
   "悲愁缘欲老，老过却无悲。"
  ],
  "title": "荅梦得秋日书怀见寄"
 },
 {
  "id": 6562,
  "author": "白居易",
  "paragraphs": [
   "平阳旧宅少人游，应是游人到即愁。",
   "布谷鸟啼桃李院，络丝虫怨凤皇楼。",
   "台倾滑石犹残砌，帘断珍珠不满钩。",
   "闻道至今萧史在，髭须雪白向明州。"
  ],
  "title": "同诸客题于家公主旧宅"
 },
 {
  "id": 6563,
  "author": "白居易",
  "paragraphs": [
   "南国碧云客，东京白首翁。",
   "松江初有月，伊水正无风。",
   "远思两乡断，清光千里同。",
   "不知娃馆上，何似石楼中。"
  ],
  "title": "荅梦得八月十五日夜玩月见寄"
 },
 {
  "id": 6564,
  "author": "白居易",
  "paragraphs": [
   "起戴乌纱帽，行披白布裘。",
   "炉温先煖酒，手冷未梳头。",
   "早起烟霜白，初寒鸟雀愁。",
   "诗成遣谁和，还是寄苏州。"
  ],
  "title": "初冬早起寄梦得"
 },
 {
  "id": 6565,
  "author": "白居易",
  "paragraphs": [
   "楼上金风声渐紧，月中银字韵初调。",
   "促张弦柱吹高管，一曲凉州入泬寥。"
  ],
  "title": "秋夜听高调凉州"
 },
 {
  "id": 6566,
  "author": "白居易",
  "paragraphs": [
   "空山寂静老夫闲，伴鸟随云往复还。",
   "家酝满瓶书满架，半移生计入香山。"
  ],
  "title": "香山寺二绝 一"
 },
 {
  "id": 6567,
  "author": "白居易",
  "paragraphs": [
   "爱风岩上攀松盖，恋月潭边坐石棱。",
   "且共云泉结缘境，他生当作此山僧。"
  ],
  "title": "香山寺二绝 二"
 },
 {
  "id": 6568,
  "author": "白居易",
  "paragraphs": [
   "三岁相依在洛都，游花宴月饱欢娱。",
   "惜别笙歌多怨咽，愿留轩盖少踟蹰。",
   "剑磨光彩依前出，鹏举风云逐后驱。",
   "从此求闲应不得，更能重醉白家无。"
  ],
  "title": "送舒著作重授省郎赴阙"
 },
 {
  "id": 6569,
  "author": "白居易",
  "paragraphs": [
   "珊瑚鞭亸马踟蹰，引手低蛾索一盂。",
   "腰为逆风成弱柳，面因冲冷作凝酥。",
   "银箆稳𥮾乌罗帽，花襜宜乘咤拨驹。",
   "雪里君看何所似，王昭君妹写真图。"
  ],
  "title": "同诸客嘲雪中马上妓"
 },
 {
  "id": 6570,
  "author": "白居易",
  "paragraphs": [
   "海内姑苏太守贤，恩加章绶岂徒然。",
   "贺宾喜色欺杯酒，醉妓欢声遏管弦。",
   "鱼珮葺鳞光照地，鹘衔瑞带势冲天。",
   "莫嫌鬓上些些白，金紫由来称长年。"
  ],
  "title": "喜刘苏州恩赐金紫遥[想]贺宴以诗庆之"
 },
 {
  "id": 6571,
  "author": "白居易",
  "paragraphs": [
   "腊月九日煖寒客，卯时十分空腹杯。",
   "玄晏舞狂乌帽落，蓝田醉倒玉山颓。",
   "貌偷花色老𫏐去，歌蹋柳枝春暗来。",
   "不为刘家贤圣物，愁翁笑口大难开。"
  ],
  "title": "蓝田刘明府携酌相过与皇甫郎中卯时同饮醉后赠之"
 },
 {
  "id": 6572,
  "author": "白居易",
  "paragraphs": [
   "老鹤风姿异，衰翁诗思深。",
   "素毛如我鬓，丹顶似君心。",
   "松际雪相映，鸡群尘不侵。",
   "殷勤远来意，一只重千金。"
  ],
  "title": "刘苏州以华亭一鹤远寄以诗谢之"
 },
 {
  "id": 6573,
  "author": "白居易",
  "paragraphs": [
   "吴苑四时风景好，就中偏好是春天。",
   "霞光曙后殷于火，水色晴来嫩似烟。",
   "士女笙歌宜月下，使君金紫称花前。",
   "诚知欢乐堪留恋，其奈离乡已四年。"
  ],
  "title": "早春忆苏州寄梦得"
 },
 {
  "id": 6574,
  "author": "白居易",
  "paragraphs": [
   "尊里看无色，杯中动有光。",
   "自君抛我去，此物共谁尝。"
  ],
  "title": "尝新酒忆晦叔二首 一"
 },
 {
  "id": 6575,
  "author": "白居易",
  "paragraphs": [
   "世上强欺弱，人间醉胜醒。",
   "自君抛我去，此语更谁听。"
  ],
  "title": "尝新酒忆晦叔二首 二"
 },
 {
  "id": 6576,
  "author": "白居易",
  "paragraphs": [
   "病来道士教调气，老去山僧劝坐禅。",
   "孤负春风杨柳曲，去年断酒到今年。"
  ],
  "title": "负春"
 },
 {
  "id": 6577,
  "author": "白居易",
  "paragraphs": [
   "高卧闲行自在身，池边六见柳条新。",
   "幸逢尧舜无为日，得作羲皇向上人。",
   "四皓再除犹且健，三州罢守未全贫。",
   "莫愁客到无供给，家酝香浓野菜春。"
  ],
  "title": "池上闲吟二首 一"
 },
 {
  "id": 6578,
  "author": "白居易",
  "paragraphs": [
   "非庄非宅非兰若，竹树池亭十亩余。",
   "非道非僧非俗吏，褐裘乌帽闭门居。",
   "梦游信意宁殊蝶，心乐身闲便是鱼。",
   "虽未定知生与死，其间胜负两何如。"
  ],
  "title": "池上闲吟二首 二"
 },
 {
  "id": 6579,
  "author": "白居易",
  "paragraphs": [
   "久雨初晴天气新，风烟草树尽欣欣。",
   "虽当冷落衰残日，还有阳和暖活身。",
   "池色溶溶蓝染水，花光焰焰火烧春。",
   "商山老伴相收拾，不用随他年少人。"
  ],
  "title": "早春招张宾客"
 },
 {
  "id": 6580,
  "author": "白居易",
  "paragraphs": [
   "自笑营闲事，从朝到日斜。",
   "浇畦引泉脉，扫径避兰芽。",
   "暖变墙衣色，晴催木笔花。",
   "桃根知酒渴，晚送一瓯茶。"
  ],
  "title": "营闲事"
 },
 {
  "id": 6581,
  "author": "白居易",
  "paragraphs": [
   "老思不禁春，风光照眼新。",
   "花房红鸟觜，池浪碧鱼鳞。",
   "倚櫂谁为伴，持杯自问身。",
   "心情多少在，六十二三人。"
  ],
  "title": "感春"
 },
 {
  "id": 6582,
  "author": "白居易",
  "paragraphs": [
   "满池春水何人爱，唯我回看指似君。",
   "直似挼蓝新汁色，与君南宅染罗裙。"
  ],
  "title": "春池上戏赠李郎中"
 },
 {
  "id": 6583,
  "author": "白居易",
  "paragraphs": [
   "勿讶春来晚，无嫌花发迟。",
   "人怜全盛日，我爱半开时。",
   "紫蜡黏为蒂，红苏点作蕤。",
   "成都新夹缬，梁汉碎胭脂。",
   "树杪真珠颗，墙头小女儿。",
   "浅深妆駮落，高下火参差。",
   "蝶戏争香朵，莺啼选稳枝。",
   "好教郎作伴，合共酒相随。",
   "醉玩无胜此，狂嘲更让谁。",
   "犹残少年兴，不似老人诗。",
   "西日凭轻照，东风莫杀吹。",
   "明朝应烂熳，后夜更离披。",
   "林下遥相忆，尊前暗有期。",
   "衔杯嚼蘂思，唯我与君知。"
  ],
  "title": "玩半开花赠皇甫郎中"
 },
 {
  "id": 6584,
  "author": "白居易",
  "paragraphs": [
   "柳老香丝宛，荷新钿扇圆。",
   "残春深树里，斜日小楼前。",
   "醉遣收杯杓，闲听理管弦。",
   "池边更无事，看补采莲船。"
  ],
  "title": "池边"
 },
 {
  "id": 6585,
  "author": "白居易",
  "paragraphs": [
   "君应怪我朝朝饮，不说向君君不知。",
   "身上幸无疼痛处，瓮头正是撇尝时。",
   "刘妻劝谏夫休醉，王侄分疏叔不痴。",
   "六十三翁头雪白，假如醒黠欲何为。"
  ],
  "title": "家酿新熟每尝辄醉妻侄等劝令少饮因成长句以谕之"
 },
 {
  "id": 6586,
  "author": "白居易",
  "paragraphs": [
   "东归多旅恨，西上少知音。",
   "寒食看花眼，春风落日心。",
   "百忧当二月，一醉直千金。",
   "到处公卿席，无辞酒盏深。"
  ],
  "title": "送常秀才下第东归"
 },
 {
  "id": 6587,
  "author": "白居易",
  "paragraphs": [
   "手里一杯满，心中百事休。",
   "春应唯仰醉，老更不禁愁。",
   "弄水回船尾，寻花信马头。",
   "眼看筋力减，游得且须游。"
  ],
  "title": "且游"
 },
 {
  "id": 6588,
  "author": "白居易",
  "paragraphs": [
   "弱柳缘堤种，虚亭压水开。",
   "条疑逐风去，波欲上阶来。",
   "翠羽偷鱼入，红腰学舞回。",
   "春愁正无绪，争不尽残杯。"
  ],
  "title": "题王家庄临水柳亭"
 },
 {
  "id": 6589,
  "author": "白居易",
  "paragraphs": [
   "腻如玉指涂朱粉，光似金刀剪紫霞。",
   "从此时时春梦里，应添一树女郎花。"
  ],
  "title": "题令狐家木兰花"
 },
 {
  "id": 6590,
  "author": "白居易",
  "paragraphs": [
   "玉珮金章紫花绶，纻衫藤带白纶巾。",
   "晨兴拜表称朝士，晚出游山作野人。",
   "达磨传心令息念，玄元留意遣同尘。",
   "八关净戒斋销日，一曲狂歌醉送春。",
   "酒肆法堂方丈室，其间岂是两般身。"
  ],
  "title": "拜表回闲游"
 },
 {
  "id": 6591,
  "author": "白居易",
  "paragraphs": [
   "朱槛低墙上，清流小阁前。",
   "雇人栽菡萏，买石造潺湲。",
   "影落江心月，声移谷口泉。",
   "闲看卷帘坐，醉听掩窗眠。",
   "路笑淘官水，家愁费料钱。",
   "是非君莫问，一对一翛然。"
  ],
  "title": "西街渠中种莲叠石颇有幽致偶题小楼"
 },
 {
  "id": 6592,
  "author": "白居易",
  "paragraphs": [
   "宿酲寂寞眠初起，春意阑珊日又斜。",
   "劝我加餐因早笋，恨人休醉是残花。",
   "闷吟工部新来句，渴饮毗陵远到茶。",
   "兄弟东西官职冷，门前车马向谁家。"
  ],
  "title": "晚春闲居杨工部寄诗杨常州寄茶同到因以长句荅之"
 },
 {
  "id": 6593,
  "author": "白居易",
  "paragraphs": [
   "玉泉南涧花奇怪，不似花丛似火堆。",
   "今日多情唯我到，每年无故为谁开。",
   "宁辞辛苦行三里，更与留连饮两杯。",
   "犹有一般辜负事，不将歌舞管弦来。"
  ],
  "title": "玉泉寺南三里涧下多深红踯躅繁艳殊常感惜题诗以示游者"
 },
 {
  "id": 6594,
  "author": "白居易",
  "paragraphs": [
   "晓服云英漱井华，寥然身若在烟霞。",
   "药销日晏三匙饭，酒渴春深一椀茶。",
   "每夜坐禅观水月，有时行醉玩风花。",
   "净名事理人难解，身不出家心出家。"
  ],
  "title": "早服云母散"
 },
 {
  "id": 6595,
  "author": "白居易",
  "paragraphs": [
   "晚来林鸟语殷勤，似惜风光说向人。",
   "遣脱破袍劳报煖，催沽美酒敢辞贫。",
   "声声劝醉应须醉，一岁唯残半日春。"
  ],
  "title": "三月晦日晚闻鸟声"
 },
 {
  "id": 6596,
  "author": "白居易",
  "paragraphs": [
   "夏早日初长，南风草木香。",
   "肩舆颇平稳，涧路甚清凉。",
   "紫蕨行看采，青梅旋摘尝。",
   "疗饥兼解渴，一盏冷云浆。"
  ],
  "title": "早夏游平原回"
 },
 {
  "id": 6597,
  "author": "白居易",
  "paragraphs": [
   "野寺经三宿，都城复一还。",
   "家仍念婚嫁，身尚系官班。",
   "萧洒秋临水，沈吟晚下山。",
   "长闲犹未得，逐日且偷闲。"
  ],
  "title": "宿天竺寺回"
 },
 {
  "id": 6598,
  "author": "白居易",
  "paragraphs": [
   "昔蒙兴化池头送，今许龙门潭上期。",
   "聚散但惭长见念，荣枯安敢道相思。",
   "功成名遂来虽久，云卧山游去未迟。",
   "闻说风情筋力在，只如初破蔡州时。"
  ],
  "title": "侍中晋公欲到东洛先蒙书问期宿龙门思往感今辄献长句"
 },
 {
  "id": 6599,
  "author": "白居易",
  "paragraphs": [
   "鸾凤翺翔在寥廓，貂蝉萧洒出埃尘。",
   "致成尧舜升平代，收得夔龙强健身。",
   "抛掷功名还史册，分张欢乐与交亲。",
   "商山老皓虽休去，终是留侯门下人。"
  ],
  "title": "奉和晋公侍中蒙除留守行及洛师感悦发中斐然成咏之作"
 },
 {
  "id": 6600,
  "author": "白居易",
  "paragraphs": [
   "位下才高多怨天，刘兄道胜独恬然。",
   "贫于扬子两三倍，老过荣公六七年。",
   "笔砚莫抛留压案，箪瓢从陋也销钱。",
   "郡丞自合当优礼，何况夷陵太守贤。"
  ],
  "title": "送刘五司马赴任硖州兼寄崔使君"
 },
 {
  "id": 6601,
  "author": "白居易",
  "paragraphs": [
   "楼阁高低树浅深，山光水色暝沈沈。",
   "嵩烟半卷青绡幕，伊浪平铺绿绮衾。",
   "飞鸟灭时宜极目，远风来处好开襟。",
   "谁知不离簪缨内，长得逍遥自在心。"
  ],
  "title": "菩提寺上方晚眺"
 },
 {
  "id": 6602,
  "author": "白居易",
  "paragraphs": [
   "六幺水调家家唱，白雪梅花处处吹。",
   "古歌旧曲君休听，听取新翻杨柳枝。"
  ],
  "title": "杨柳枝词八首 一"
 },
 {
  "id": 6603,
  "author": "白居易",
  "paragraphs": [
   "陶令门前四五树，亚夫营里百千条。",
   "何似东都正二月，黄金枝映洛阳桥。"
  ],
  "title": "杨柳枝词八首 二"
 },
 {
  "id": 6604,
  "author": "白居易",
  "paragraphs": [
   "依依袅袅复青青，句引春风无限情。",
   "白雪花繁空扑地，绿丝条弱不胜莺。"
  ],
  "title": "杨柳枝词八首 三"
 },
 {
  "id": 6605,
  "author": "白居易",
  "paragraphs": [
   "红板江桥青酒旗，馆娃宫暖日斜时。",
   "可怜雨歇东风定，万树千条各自垂。"
  ],
  "title": "杨柳枝词八首 四"
 },
 {
  "id": 6606,
  "author": "白居易",
  "paragraphs": [
   "苏州杨柳任君夸，更有钱唐胜馆娃。",
   "若解多情寻小小，绿杨深处是苏家。"
  ],
  "title": "杨柳枝词八首 五"
 },
 {
  "id": 6607,
  "author": "白居易",
  "paragraphs": [
   "苏家小女旧知名，杨柳风前别有情。",
   "剥条盘作银环样，卷叶吹为玉笛声。"
  ],
  "title": "杨柳枝词八首 六"
 },
 {
  "id": 6608,
  "author": "白居易",
  "paragraphs": [
   "叶含浓露如啼眼，枝袅轻风似舞腰。",
   "小树不禁攀折苦，乞君留取两三条。"
  ],
  "title": "杨柳枝词八首 七"
 },
 {
  "id": 6609,
  "author": "白居易",
  "paragraphs": [
   "人言柳叶似愁眉，更有愁肠似柳丝。",
   "柳丝挽断肠牵断，彼此应无续得期。"
  ],
  "title": "杨柳枝词八首 八"
 },
 {
  "id": 6610,
  "author": "白居易",
  "paragraphs": [
   "言者不如知者默，此语吾闻于老君。",
   "若道老君是知者，缘何自著五千文。"
  ],
  "title": "读老子"
 },
 {
  "id": 6611,
  "author": "白居易",
  "paragraphs": [
   "庄生齐物同归一，我道同中有不同。",
   "遂性逍遥虽一致，莺凰终挍胜蛇虫。"
  ],
  "title": "读庄子"
 },
 {
  "id": 6612,
  "author": "白居易",
  "paragraphs": [
   "须知诸相皆非相，若住无余却有余。",
   "言下忘言一时了，梦中说梦两重虚。",
   "空花岂得兼求果，阳焰如何更觅鱼。",
   "摄动是禅禅是动，不禅不动即如如。"
  ],
  "title": "读禅经"
 },
 {
  "id": 6613,
  "author": "白居易",
  "paragraphs": [
   "吉凶祸福有来由，但要深知不要忧。",
   "只见火光烧润屋，不闻风浪覆虚舟。",
   "名为公器无多取，利是身灾合少求。",
   "虽异匏瓜难不食，大都食足早宜休。"
  ],
  "title": "感兴二首 一"
 },
 {
  "id": 6614,
  "author": "白居易",
  "paragraphs": [
   "鱼能深入宁忧钓，鸟解高飞岂触罗。",
   "热处先争炙手去，悔时其奈噬脐何。",
   "尊前诱得猩猩血，幕上偷安燕燕窠。",
   "我有一言君记取，世间自取苦人多。"
  ],
  "title": "感兴二首 二"
 },
 {
  "id": 6615,
  "author": "白居易",
  "paragraphs": [
   "乌鸢争食雀争窠，独立池边风雪多。",
   "尽日蹋冰翘一足，不鸣不动意如何。"
  ],
  "title": "问鹤"
 },
 {
  "id": 6616,
  "author": "白居易",
  "paragraphs": [
   "鹰爪攫鸡鸡肋折，鹘拳蹴雁雁头垂。",
   "何如敛翅水边立，飞上云松栖稳枝。"
  ],
  "title": "代鹤荅"
 },
 {
  "id": 6617,
  "author": "白居易",
  "paragraphs": [
   "向夕搴帘卧枕琴，微凉入户起开襟。",
   "偶因明月清风夜，忽想迁臣逐客心。",
   "何处投荒初恐惧，谁人绕泽正悲吟。",
   "始知洛下分司坐，一日安闲直万金。"
  ],
  "title": "闲卧有所思二首 一"
 },
 {
  "id": 6618,
  "author": "白居易",
  "paragraphs": [
   "权门要路是身灾，散地闲居少祸胎。",
   "今日怜君岭南去，当时笑我洛中来。",
   "虫全性命缘无毒，木尽天年为不才。",
   "大抵吉凶多自致，李斯一去二疏回。"
  ],
  "title": "闲卧有所思二首 二"
 },
 {
  "id": 6619,
  "author": "白居易",
  "paragraphs": [
   "萧洒伊嵩下，优游黄绮间。",
   "未曾一日闷，已得六年闲。",
   "鱼鸟为徒侣，烟霞是往还。",
   "伴僧禅闭目，迎客笑开颜。",
   "兴发宵游寺，慵时昼掩关。",
   "夜来风月好，悔不宿香山。"
  ],
  "title": "喜闲"
 },
 {
  "id": 6620,
  "author": "白居易",
  "paragraphs": [
   "爱琴爱酒爱诗客，多贱多穷多苦辛。",
   "中散步兵终不贵，孟郊张籍过于贫。",
   "一之已叹关于命，三者何堪并在身。",
   "只合飘零随草木，谁教凌厉出风尘。",
   "荣名厚禄二千石，乐饮闲游三十春。",
   "何得无厌时咄咄，犹言薄命不如人。"
  ],
  "title": "诗酒琴人例多薄命予酷好三事雅当此科而所得已多为幸斯甚偶成狂咏聊写愧怀"
 },
 {
  "id": 6621,
  "author": "白居易",
  "paragraphs": [
   "有花有酒有笙歌，其奈难逢亲故何。",
   "近海饶风春足雨，白须太守闷时多。"
  ],
  "title": "寄明州于驸马使君三绝句 一"
 },
 {
  "id": 6622,
  "author": "白居易",
  "paragraphs": [
   "平阳音乐随都尉，留滞三年在浙东。",
   "吴越声邪无法用，莫教偷入管弦中。"
  ],
  "title": "寄明州于驸马使君三绝句 二"
 },
 {
  "id": 6623,
  "author": "白居易",
  "paragraphs": [
   "何郎小妓歌喉好，严老呼为一串珠。",
   "海味腥咸损声气，听看犹得断肠无。"
  ],
  "title": "寄明州于驸马使君三绝句 三"
 },
 {
  "id": 6624,
  "author": "白居易",
  "paragraphs": [
   "薄食当斋戒，散班同隐沦。",
   "佛容为弟子，天许作闲人。",
   "唯置床临水，都无物近身。",
   "清风散发卧，兼不要纱巾。"
  ],
  "title": "闲卧"
 },
 {
  "id": 6625,
  "author": "白居易",
  "paragraphs": [
   "春早秋初昼夜长，可怜天气好年光。",
   "和风细动帘帷暖，清露微凝枕簟凉。",
   "窗下晓眠初减被，池边晚坐乍移床。",
   "闲从蕙草侵堦绿，静任槐花满地黄。",
   "理曲管弦闻后院，熨衣灯火映深房。",
   "四时新景何人别，遥忆多情李侍郎。"
  ],
  "title": "春早秋初因时即事兼寄浙东李侍郎"
 },
 {
  "id": 6626,
  "author": "白居易",
  "paragraphs": [
   "过得炎蒸月，尤宜老病身。",
   "衣裳朝不润，枕簟夜相亲。",
   "楼月纤纤早，波风袅袅新。",
   "光阴与时节，先感是诗人。"
  ],
  "title": "新秋喜凉"
 },
 {
  "id": 6627,
  "author": "白居易",
  "paragraphs": [
   "孟夏清和月，东都闲散官。",
   "体中无病痛，眼下未饥寒。",
   "世事闻常闷，交游见即欢。",
   "杯觞留客切，妓乐取人宽。",
   "雪鬓随身老，云心著处安。",
   "此中殊有味，试说向君看。"
  ],
  "title": "初夏闲吟兼呈韦宾客"
 },
 {
  "id": 6628,
  "author": "白居易",
  "paragraphs": [
   "貂冠初别九重门，马鬣新封四尺坟。",
   "薤露歌词非白雪，旌铭官爵是浮云。",
   "伯伦每置随身锸，元亮先为自祭文。",
   "莫道高风无继者，一千年内有崔君。"
  ],
  "title": "哭崔二十四常侍"
 },
 {
  "id": 6629,
  "author": "白居易",
  "paragraphs": [
   "岛树间林峦，云收雨气残。",
   "四山岚色重，五月水声寒。",
   "老鹤两三只，新篁千万竿。",
   "化成天竺寺，移得子陵滩。",
   "心觉闲弥贵，身缘健更欢。",
   "帝将风后待，人作谢公看。",
   "甪里年虽老，高阳兴未阑。",
   "佳辰不见召，争免趁杯盘。"
  ],
  "title": "奉酬侍中夏中雨后游城南庄见示八韵"
 },
 {
  "id": 6630,
  "author": "白居易",
  "paragraphs": [
   "戚里夸为贤驸马，儒家认作好诗人。",
   "鲁侯不得辜风景，沂水年年有暮春。"
  ],
  "title": "送兖州崔大夫驸马赴镇"
 },
 {
  "id": 6631,
  "author": "白居易",
  "paragraphs": [
   "少年怪我问如何，何事朝朝醉复歌。",
   "号作乐天应不错，忧愁时少乐时多。"
  ],
  "title": "少年问"
 },
 {
  "id": 6632,
  "author": "白居易",
  "paragraphs": [
   "千首诗堆青玉案，十分酒写白金盂。",
   "回头却问诸年少，作个狂夫得了无。"
  ],
  "title": "问少年"
 },
 {
  "id": 6633,
  "author": "白居易",
  "paragraphs": [
   "琵琶师在九重城，忽得书来喜且惊。",
   "一纸展看非旧谱，四弦翻出是新声。",
   "蕤宾掩抑娇多怨，散水玲珑峭更清。",
   "珠颗泪沾金捍拨，红妆弟子不胜情。"
  ],
  "title": "代琵琶弟子谢女师曹供奉寄新调弄谱"
 },
 {
  "id": 6634,
  "author": "白居易",
  "paragraphs": [
   "南院今秋游宴少，西坊近日往来频。",
   "假如宰相池亭好，作客何如作主人。"
  ],
  "title": "代林园戏赠"
 },
 {
  "id": 6635,
  "author": "白居易",
  "paragraphs": [
   "岂独西坊来往频，偷闲处处作游人。",
   "衡门虽是栖迟地，不可终朝鏁老身。"
  ],
  "title": "戏荅林园"
 },
 {
  "id": 6636,
  "author": "白居易",
  "paragraphs": [
   "集贤池馆从他盛，履道林亭勿自轻。",
   "往往归来嫌窄小，年年为主莫无情。"
  ],
  "title": "重戏赠"
 },
 {
  "id": 6637,
  "author": "白居易",
  "paragraphs": [
   "小水低亭自可亲，大池高馆不关身。",
   "林园莫妒裴家好，憎故怜新岂是人。"
  ],
  "title": "重戏荅"
 },
 {
  "id": 6638,
  "author": "白居易",
  "paragraphs": [
   "天宫阁上醉萧辰，丝管闲听酒慢巡。",
   "为向凉风清景道，今朝属我两三人。"
  ],
  "title": "早秋登天宫寺阁赠诸客"
 },
 {
  "id": 6639,
  "author": "白居易",
  "paragraphs": [
   "上阳宫里晓钟后，天津桥头残月前。",
   "空阔境疑非下界，飘飖身似在寥天。",
   "星河隐映初生日，楼阁葱茏半出烟。",
   "此处相逢倾一盏，始知地上有神仙。"
  ],
  "title": "晓上天津桥闲望偶逢卢郎中张员外携酒同倾"
 },
 {
  "id": 6640,
  "author": "白居易",
  "paragraphs": [
   "月好共传唯此夜，境闲皆道是东都。",
   "嵩山表里千重雪，洛水高低两颗珠。",
   "清景难逢宜爱惜，白头相劝强欢娱。",
   "诚知亦有来年会，保得晴明强健无。"
  ],
  "title": "八月十五日夜同诸客玩月"
 },
 {
  "id": 6641,
  "author": "白居易",
  "paragraphs": [
   "移晚校一月，花迟过半年。",
   "红开杪秋日，翠合欲昏天。",
   "白露滴未死，凉风吹更鲜。",
   "后时谁肯顾，唯我与君怜。"
  ],
  "title": "对晚开夜合花赠皇甫郎中"
 },
 {
  "id": 6642,
  "author": "白居易",
  "paragraphs": [
   "狂歌箕踞酒尊前，眼不看人面向天。",
   "洛客最闲唯有我，一年四度到平泉。"
  ],
  "title": "醉游平泉"
 },
 {
  "id": 6643,
  "author": "白居易",
  "paragraphs": [
   "箕颍千年后，唯君得古风。",
   "位留丹陛上，身入白云中。",
   "躁静心相背，高低迹不同。",
   "笼鸡与梁燕，不信有冥鸿。"
  ],
  "title": "题赠平泉韦征君拾遗"
 },
 {
  "id": 6644,
  "author": "白居易",
  "paragraphs": [
   "爱菊高人吟逸韵，悲秋病客感衰怀。",
   "黄花助兴方携酒，红叶添愁正满堦。",
   "居士荤腥今已断，仙郎杯杓为谁排。",
   "愧君相忆东篱下，拟废重阳一日斋。"
  ],
  "title": "酬皇甫郎中对新菊花见忆"
 },
 {
  "id": 6645,
  "author": "白居易",
  "paragraphs": [
   "九烛台前十二姝，主人留醉任欢娱。",
   "翩翻舞袖双飞蝶，宛转歌声一索珠。",
   "坐久欲醒还酩酊，夜深初散又踟蹰。",
   "南山宾客东山妓，此会人间曾有无。"
  ],
  "title": "夜宴醉后留献裴侍中"
 },
 {
  "id": 6646,
  "author": "白居易",
  "paragraphs": [
   "促席留欢日未曛，远坊归思已纷纷。",
   "无妨按辔行乘月，何必逃杯走似云。",
   "银烛忍抛杨柳曲，金鞍潜送石榴裙。",
   "到时常晚归时早，笑乐三分校一分。"
  ],
  "title": "和韦庶子远坊赴宴未夜先归之作兼呈裴员外"
 },
 {
  "id": 6647,
  "author": "白居易",
  "paragraphs": [
   "主人晚入皇城宿，问客裴回何所须。",
   "池月幸闲无用处，今宵能借客游无。"
  ],
  "title": "集贤池荅侍中问"
 },
 {
  "id": 6648,
  "author": "白居易",
  "paragraphs": [
   "小妓携桃叶，新声蹋柳枝。",
   "妆成剪烛后，醉起拂衫时。",
   "绣履娇行缓，花筵笑上迟。",
   "身轻委回雪，罗薄透凝脂。",
   "笙引簧频煖，筝催柱数移。",
   "乐童翻怨调，才子与妍词。",
   "便想人如树，先将发比丝。",
   "风条摇两带，烟叶贴双眉。",
   "口动樱桃破，鬟低翡翠垂。",
   "枝柔腰袅娜，荑嫩手葳蕤。",
   "唳鹤啨呼侣，哀猿夜叫儿。",
   "玉敲音历历，珠贯字累累。",
   "袖为收声点，钗因赴节遗。",
   "重重遍头别，一一拍心知。",
   "塞北愁攀折，江南苦别离。",
   "黄遮金谷岸，绿映杏园池。",
   "春惜芳华好，秋怜颜色衰。",
   "取来歌里唱，胜向笛中吹。",
   "曲罢那能别，情多不自持。",
   "缠头无别物，一首断肠诗。"
  ],
  "title": "杨柳枝二十韵"
 },
 {
  "id": 6649,
  "author": "白居易",
  "paragraphs": [
   "烟景冷苍茫，秋深夜夜霜。",
   "为思池上酌，先觉瓮头香。",
   "未暇倾巾漉，还应染指尝。",
   "醍醐惭气味，琥珀让晶光。",
   "若许陪歌席，须容散道场。",
   "月终斋戒毕，犹及菊花黄。"
  ],
  "title": "荅皇甫十郎中秋深酒熟见忆"
 },
 {
  "id": 6650,
  "author": "白居易",
  "paragraphs": [
   "老去愧妻儿，冬来有劝词。",
   "煖寒从饮酒，冲冷少吟诗。",
   "战胜心还壮，斋勤体校羸。",
   "由来世间法，损益合相随。"
  ],
  "title": "老去"
 },
 {
  "id": 6651,
  "author": "白居易",
  "paragraphs": [
   "忽辞洛下缘何事，拟向江南住几时。",
   "每过渡头应问法，无妨菩萨是船师。"
  ],
  "title": "送宗实上人游江南"
 },
 {
  "id": 6652,
  "author": "白居易",
  "paragraphs": [
   "细吟冯翊使君诗，忆作余杭太守时。",
   "君有一般输我事，柘枝看校十年迟。"
  ],
  "title": "和同州杨侍郎夸柘枝见寄"
 },
 {
  "id": 6653,
  "author": "白居易",
  "paragraphs": [
   "霜繁脆庭柳，风利剪池荷。",
   "月色晓弥苦，鸟声寒更多。",
   "秋怀久寥落，冬计又如何。",
   "一瓮新醅酒，萍浮春水波。"
  ],
  "title": "冬初酒熟二首 一"
 },
 {
  "id": 6654,
  "author": "白居易",
  "paragraphs": [
   "酒熟无客来，因成独酌谣。",
   "人间老黄绮，地上散松乔。",
   "忽忽醒还醉，悠悠暮复朝。",
   "残年多少在，尽付此中销。"
  ],
  "title": "冬初酒熟二首 二"
 },
 {
  "id": 6655,
  "author": "白居易",
  "paragraphs": [
   "与君细话杭州事，为我留心莫等闲。",
   "闾里固宜勤抚恤，楼台亦要数跻攀。",
   "笙歌缥缈虚空里，风月依稀梦想间。",
   "且喜诗人重管领，遥飞一盏贺江山。"
  ],
  "title": "送姚杭州赴任因思旧游二首 一"
 },
 {
  "id": 6656,
  "author": "白居易",
  "paragraphs": [
   "渺渺钱唐路几千，想君到后事依然。",
   "静逢竺寺猿偷橘，闲看苏家女采莲。",
   "故妓数人凭问询，新诗两首倩留传。",
   "舍人虽健无多兴，老挍当时八九年。"
  ],
  "title": "送姚杭州赴任因思旧游二首 二"
 },
 {
  "id": 6657,
  "author": "白居易",
  "paragraphs": [
   "渐老只谋欢，虽贫不要官。",
   "唯求造化力，试为驻春看。"
  ],
  "title": "寄李相公"
 },
 {
  "id": 6658,
  "author": "白居易",
  "paragraphs": [
   "山路难行日易斜，烟村霜树欲栖鸦。",
   "夜归不到应闲事，热饮三杯即是家。"
  ],
  "title": "冬日平泉路晚归"
 },
 {
  "id": 6659,
  "author": "白居易",
  "paragraphs": [
   "草色斑斑春雨晴，利仁坊北面西行。",
   "踟蹰立马缘何事，认得张家歌吹声。"
  ],
  "title": "利仁北街作"
 },
 {
  "id": 6660,
  "author": "白居易",
  "paragraphs": [
   "洛阳堰上新晴日，长夏门前欲暮春。",
   "遇酒即沽逢树歇，七年此地作闲人。"
  ],
  "title": "洛阳堰闲行"
 },
 {
  "id": 6661,
  "author": "白居易",
  "paragraphs": [
   "村杏野桃繁似雪，行人不醉为谁开。",
   "赖逢山县卢明府，引我花前劝一杯。"
  ],
  "title": "过永宁"
 },
 {
  "id": 6662,
  "author": "白居易",
  "paragraphs": [
   "路傍埋骨蒿草合，壁上题诗尘藓生。",
   "马死七年犹怅望，自知无乃太多情。"
  ],
  "title": "往年稠桑曾丧白马题诗厅壁今来尚存又复感怀更题绝句"
 },
 {
  "id": 6663,
  "author": "白居易",
  "paragraphs": [
   "野店东头花落处，一条流水号罗敷。",
   "芳魂艳骨知何处，春草茫茫墓亦无。"
  ],
  "title": "罗敷水"
 },
 {
  "id": 6664,
  "author": "白居易",
  "paragraphs": [
   "大斾拥金羁，书生得者稀。",
   "何劳问官职，岂不见光辉。",
   "赫赫人争看，翩翩马欲飞。",
   "不期前岁尹，驻节语依依。"
  ],
  "title": "路逢青州王大夫赴镇立马赠别"
 },
 {
  "id": 6665,
  "author": "白居易",
  "paragraphs": [
   "夜饮归常晚，朝眠起更迟。",
   "举头中酒后，引手索茶时。",
   "拂枕青长袖，欹簪白接䍠。",
   "宿酲无兴味，先是肺神知。"
  ],
  "title": "和杨同州寒食干坑会后闻杨工部欲到知予与工部有宿酲"
 },
 {
  "id": 6666,
  "author": "白居易",
  "paragraphs": [
   "洛川汝海封畿接，履道集贤来往频。",
   "一复时程虽不远，百余步地更相亲。",
   "朱门陪宴多投辖，青眼留欢任吐茵。",
   "闻道郡斋还有酒，花前月下对何人。"
  ],
  "title": "和刘汝州酬侍中见寄长句因书集贤坊胜事戏而问之"
 },
 {
  "id": 6667,
  "author": "白居易",
  "paragraphs": [
   "山僧对棋坐，局上竹阴清。",
   "映竹无人见，时闻下子声。"
  ],
  "title": "池上二绝 一"
 },
 {
  "id": 6668,
  "author": "白居易",
  "paragraphs": [
   "小娃撑小艇，偷采白莲回。",
   "不解藏踪迹，浮萍一道开。"
  ],
  "title": "池上二绝 二"
 },
 {
  "id": 6669,
  "author": "白居易",
  "paragraphs": [
   "素是自然色，圆因裁制功。",
   "飒如松起籁，飘似鹤翻空。",
   "盛夏不销雪，终年无尽风。",
   "引秋生手里，藏月入怀中。",
   "麈尾斑非疋，蒲葵陋不同。",
   "何人称相对，清瘦白须翁。"
  ],
  "title": "白羽扇"
 },
 {
  "id": 6670,
  "author": "白居易",
  "paragraphs": [
   "妓房匣镜满红埃，酒库封瓶生绿苔。",
   "居士尔时缘护戒，车公何事亦停杯。",
   "散斋香火今朝散，开素盘筵后日开。",
   "随意往还君莫怪，坐禅僧去饮徒来。"
  ],
  "title": "五月斋戒罢宴彻乐闻韦宾客皇甫郎中饮会亦稀又知欲携酒馔出斋先以长句呈谢"
 },
 {
  "id": 6671,
  "author": "白居易",
  "paragraphs": [
   "午后郊园静，晴来景物新。",
   "雨添山气色，风借水精神。",
   "永日若为度，独游何所亲。",
   "仙禽狎君子，芳树倚佳人。",
   "蚁鬬王争肉，蜗移舍逐身。",
   "蝶双知伉俪，蜂分见君臣。",
   "蠢蠕形虽小，逍遥性即均。",
   "不知鹏与鷃，相去几微尘。"
  ],
  "title": "闲园独赏"
 },
 {
  "id": 6672,
  "author": "白居易",
  "paragraphs": [
   "白头种松桂，早晚见成林。",
   "不及栽杨柳，明年便有阴。",
   "春风为催促，副取老人心。"
  ],
  "title": "种柳三咏 一"
 },
 {
  "id": 6673,
  "author": "白居易",
  "paragraphs": [
   "从君种杨柳，夹水意如何。",
   "准拟三年后，青丝拂绿波。",
   "仍教小楼上，对唱柳枝歌。"
  ],
  "title": "种柳三咏 二"
 },
 {
  "id": 6674,
  "author": "白居易",
  "paragraphs": [
   "更想五年后，千千条曲尘。",
   "路傍深映月，楼上暗藏春。",
   "愁杀闲游客，闻歌不见人。"
  ],
  "title": "种柳三咏 三"
 },
 {
  "id": 6675,
  "author": "白居易",
  "paragraphs": [
   "好官病免曾三度，散地归休已七年。",
   "老自退闲非世弃，贫蒙强健是天怜。",
   "韦荆南去留春服，王侍中来乞酒钱。",
   "便得一年生计足，与君美食复甘眠。"
  ],
  "title": "偶吟"
 },
 {
  "id": 6676,
  "author": "白居易",
  "paragraphs": [
   "移床避日依松竹，解带当风挂薜萝。",
   "钿砌池心绿苹合，粉开花面白莲多。",
   "久阴新霁宜丝管，苦热初凉入绮罗。",
   "家酝瓶空人客绝，今宵争奈月明何。"
  ],
  "title": "池上即事"
 },
 {
  "id": 6677,
  "author": "白居易",
  "paragraphs": [
   "水色昏犹白，霞光暗渐无。",
   "风荷摇破扇，波月动连珠。",
   "蟋蟀啼相应，鸳鸯宿不孤。",
   "小僮频报夜，归步尚踟蹰。"
  ],
  "title": "南塘暝兴"
 },
 {
  "id": 6678,
  "author": "白居易",
  "paragraphs": [
   "小宅里闾接，疏篱鸡犬通。",
   "渠分南巷水，窗借北家风。",
   "庾信园殊小，陶潜屋不丰。",
   "何劳问宽窄，宽窄在心中。"
  ],
  "title": "小宅"
 },
 {
  "id": 6679,
  "author": "白居易",
  "paragraphs": [
   "适情处处皆安乐，大抵园林胜市朝。",
   "烦闹荣华犹易过，优闲福禄更难销。",
   "自怜老大宜疏散，却被交亲叹寂寥。",
   "终日相逢不相见，两心相去一何遥。"
  ],
  "title": "谕亲友"
 },
 {
  "id": 6680,
  "author": "白居易",
  "paragraphs": [
   "隼旟归洛知何日，鹤驾还嵩莫过春。",
   "惆怅香山云水冷，明朝便是独游人。"
  ],
  "title": "龙门送别皇甫泽州赴任韦山人南游"
 },
 {
  "id": 6681,
  "author": "白居易",
  "paragraphs": [
   "柳枝谩蹋试双袖，桑落初香尝一杯。",
   "金屑醅浓吴米酿，银泥衫稳越娃裁。",
   "舞时已觉愁眉展，醉后仍教笑口开。",
   "惭愧故人怜寂寞，三千里外寄欢来。"
  ],
  "title": "刘苏州寄酿酒糯米李浙东寄杨柳枝舞衫偶因尝酒试衫辄成长句寄谢之"
 },
 {
  "id": 6682,
  "author": "白居易",
  "paragraphs": [
   "同州慵不去，此意复谁知。",
   "诚爱俸钱厚，其如身力衰。",
   "可怜病判案，何似醉吟诗。",
   "劳逸悬相远，行藏决不疑。",
   "徒烦人劝谏，只合自寻思。",
   "白发来无限，青山去有期。",
   "野心惟怕闹，家口莫愁饥。",
   "卖却新昌宅，聊充送老资。"
  ],
  "title": "诏授同州刺史病不赴任因咏所怀"
 },
 {
  "id": 6683,
  "author": "白居易",
  "paragraphs": [
   "西户最荣君好去，左冯虽稳我慵来。",
   "秋风一箸鲈鱼鲙，张翰摇头唤不回。"
  ],
  "title": "寄杨六侍郎"
 },
 {
  "id": 6684,
  "author": "白居易",
  "paragraphs": [
   "离筵莫怆且同欢，共贺新恩拜旧官。",
   "屈就商山伴麋鹿，好归芸阁狎鹓鸾。",
   "落星石上苍苔古，画鹤厅前白露寒。",
   "老监姓名应在壁，相思试为拂尘看。"
  ],
  "title": "韦七自太子宾客再除秘书监以长句贺而饯之"
 },
 {
  "id": 6685,
  "author": "白居易",
  "paragraphs": [
   "新酒此时熟，故人何日来。",
   "自从金谷别，不见玉山颓。",
   "疏索柳花碗，寂寥荷叶杯。",
   "今冬问毡帐，雪里为谁开。"
  ],
  "title": "酒熟忆皇甫十"
 },
 {
  "id": 6686,
  "author": "白居易",
  "paragraphs": [
   "祸福茫茫不可期，大都早退似先知。",
   "当君白首同归日，是我青山独往时。",
   "顾索素琴应不暇，忆牵黄犬定难追。",
   "麒麟作脯龙为醢，何似泥中曳尾龟。"
  ],
  "title": "九年十一月二十一日感事而作"
 },
 {
  "id": 6687,
  "author": "白居易",
  "paragraphs": [
   "重裘暖帽宽毡履，小阁低窗深地炉。",
   "身稳心安眠未起，西京朝士得知无。"
  ],
  "title": "即事重题"
 },
 {
  "id": 6688,
  "author": "白居易",
  "paragraphs": [
   "一年年觉此身衰，一日日知前事非。",
   "咏月嘲风先要减，登山临水亦宜稀。",
   "子平嫁娶贫中毕，元亮田园醉里归。",
   "为报阿连寒食下，与吾酿酒扫柴扉。"
  ],
  "title": "将归渭村先寄舍弟"
 },
 {
  "id": 6689,
  "author": "白居易",
  "paragraphs": [
   "今日看嵩洛，回头叹世间。",
   "荣华急如水，忧患大于山。",
   "见苦方知乐，经忙始爱闲。",
   "未闻笼里鸟，飞出肯飞还。"
  ],
  "title": "看嵩洛有叹"
 },
 {
  "id": 6690,
  "author": "白居易",
  "paragraphs": [
   "随缘逐处便安闲，不入朝廷不住山。",
   "心似虚舟浮水上，身同宿鸟寄林间。",
   "尚平婚嫁了无累，冯翊符章封却还。",
   "处分贫家残活计，匹如身后莫相关。"
  ],
  "title": "咏怀"
 },
 {
  "id": 6691,
  "author": "白居易",
  "paragraphs": [
   "与君俱老也，自问老何如。",
   "眼涩夜先卧，头慵朝未梳。",
   "有时扶杖出，尽日闭门居。",
   "懒照新磨镜，休看小字书。",
   "情于故人重，迹共少年疏。",
   "唯是闲谈兴，相逢尚有余。"
  ],
  "title": "咏老赠梦得"
 },
 {
  "id": 6692,
  "author": "白居易",
  "paragraphs": [
   "承华东署三分务，履道西池七过春。",
   "歌酒优游聊卒岁，园林萧洒可终身。",
   "留侯爵秩诚虚贵，疏受生涯未苦贫。",
   "月俸百千官二品，朝廷雇我作闲人。"
  ],
  "title": "从同州刺史改授太子少傅分司"
 },
 {
  "id": 6693,
  "author": "白居易",
  "paragraphs": [
   "旧径开桃李，新池凿凤皇。",
   "只添丞相阁，不改午桥庄。",
   "远处尘埃少，闲中日月长。",
   "青山为外屏，绿野是前堂。",
   "引水多随势，栽松不趁行。",
   "年华玩风景，春事看农桑。",
   "花妒谢家妓，兰偷荀令香。",
   "游丝飘酒席，瀑布溅琴床。",
   "巢许终身稳，萧曹到老忙。",
   "千年落公便，进退处中央。"
  ],
  "title": "奉和裴令公新成午桥庄绿野堂即事"
 },
 {
  "id": 6694,
  "author": "白居易",
  "paragraphs": [
   "新结一茅茨，规模俭且卑。",
   "土堦全垒块，山木半留皮。",
   "阴合连藤架，藂香近菊篱。",
   "壁宜藜杖倚，门称荻帘垂。",
   "窗里风清夜，檐间月好时。",
   "留连尝酒客，句引坐禅师。",
   "伴宿双栖鹤，扶行一侍儿。",
   "绿醅量盏饮，红稻约升炊。",
   "龌龊豪家笑，酸寒富室欺。",
   "陶庐闲自爱，颜巷陋谁知。",
   "蝼蚁谋深穴，鹪鹩占小枝。",
   "各随其分足，焉用有余为。"
  ],
  "title": "自题小草亭"
 },
 {
  "id": 6695,
  "author": "白居易",
  "paragraphs": [
   "细故随缘尽，衰形具体微。",
   "鬬闲僧尚闹，较瘦鹤犹肥。",
   "老遣宽裁袜，寒教厚絮衣。",
   "马从衔草展，鸡任啄笼飞。",
   "只要天和在，无令物性违。",
   "自余君莫问，何是复何非。"
  ],
  "title": "自咏"
 },
 {
  "id": 6696,
  "author": "白居易",
  "paragraphs": [
   "新亭未有客，景日独何为。",
   "趁暖泥茶灶，防寒夹竹篱。",
   "头风初定后，眼暗欲明时。",
   "浅把三分酒，闲题数句诗。",
   "应须置两榻，一榻待公垂。"
  ],
  "title": "新亭病后独坐招李侍郎公垂"
 },
 {
  "id": 6697,
  "author": "白居易",
  "paragraphs": [
   "软褥短屏风，昏昏醉卧翁。",
   "鼻香茶熟后，腰暖日阳中。",
   "伴老琴长在，迎春酒不空。",
   "可怜闲气味，唯欠与君同。"
  ],
  "title": "闲卧寄刘同州"
 },
 {
  "id": 6698,
  "author": "白居易",
  "paragraphs": [
   "闲倾残酒后，煖拥小炉时。",
   "舞看新翻曲，歌听自作词。",
   "鱼香肥泼火，饭细滑流匙。",
   "除却慵馋外，其余尽不知。"
  ],
  "title": "残酌晚餐"
 },
 {
  "id": 6699,
  "author": "白居易",
  "paragraphs": [
   "紫绶白髭须，同年二老夫。",
   "论心共牢落，见面且欢娱。",
   "酒好携来否，诗多记得无。",
   "应须为春草，五马少踟蹰。"
  ],
  "title": "喜见刘同州梦得"
 },
 {
  "id": 6700,
  "author": "白居易",
  "paragraphs": [
   "年老官高多别离，转难相见转相思。",
   "雪销酒尽梁王起，便是邹枚分散时。"
  ],
  "title": "裴令公席上赠别梦得"
 },
 {
  "id": 6701,
  "author": "白居易",
  "paragraphs": [
   "闻健朝朝出，乘春处处寻。",
   "天供闲日月，人借好园林。",
   "渐以狂为态，都无闷到心。",
   "平生身得所，未省似而今。"
  ],
  "title": "寻春题诸家园林"
 },
 {
  "id": 6702,
  "author": "白居易",
  "paragraphs": [
   "貌随年老欲何如，兴遇春牵尚有余。",
   "遥见人家花便入，不论贵贱与亲疏。"
  ],
  "title": "又题一绝"
 },
 {
  "id": 6703,
  "author": "白居易",
  "paragraphs": [
   "沧浪峡水子陵滩，路远江深欲去难。",
   "何似家池通小院，卧房阶下插鱼竿。"
  ],
  "title": "家园三绝 一"
 },
 {
  "id": 6704,
  "author": "白居易",
  "paragraphs": [
   "篱下先生时得醉，瓮间吏部暂偷闲。",
   "何如家酝双鱼榼，雪夜花时长在前。"
  ],
  "title": "家园三绝 二"
 },
 {
  "id": 6705,
  "author": "白居易",
  "paragraphs": [
   "鸳鸯怕捉竟难亲，鹦鹉虽笼不著人。",
   "何似家禽双白鹤，闲行一步亦随身。"
  ],
  "title": "家园三绝 三"
 },
 {
  "id": 6706,
  "author": "白居易",
  "paragraphs": [
   "老来生计君看取，白日游行夜醉吟。",
   "陶令有田唯种黍，邓家无子不留金。",
   "人间荣耀因缘浅，林下幽闲气味深。",
   "烦虑渐消虚白长，一年心胜一年心。"
  ],
  "title": "老来生计"
 },
 {
  "id": 6707,
  "author": "白居易",
  "paragraphs": [
   "三十六峰晴，雪销岚翠生。",
   "月留三夜宿，春引四山行。",
   "远草初含色，寒禽未变声。",
   "东岩最高石，唯我有题名。"
  ],
  "title": "早春题少室东岩"
 },
 {
  "id": 6708,
  "author": "白居易",
  "paragraphs": [
   "眼重朝眠足，头轻宿酒醒。",
   "阳光满前户，雪水半中庭。",
   "物变随天气，春生逐地形。",
   "北檐梅晚白，东岸柳先青。",
   "葱垅抽羊角，松巢堕鹤翎。",
   "老来诗更拙，吟罢少人听。"
  ],
  "title": "早春即事"
 },
 {
  "id": 6709,
  "author": "白居易",
  "paragraphs": [
   "树根雪尽催花发，池岸冰消放草生。",
   "唯有须霜依旧白，春风于我独无情。"
  ],
  "title": "叹春风兼赠李二十侍郎二绝 一"
 },
 {
  "id": 6710,
  "author": "白居易",
  "paragraphs": [
   "道场斋戒今初毕，酒伴欢娱久不同。",
   "不把一杯来劝我，无情亦得似春风。"
  ],
  "title": "叹春风兼赠李二十侍郎二绝 二"
 },
 {
  "id": 6711,
  "author": "白居易",
  "paragraphs": [
   "风光引步酒开颜，送老消春嵩洛间。",
   "朝蹋落花相伴出，暮随飞鸟一时还。",
   "我为病叟诚宜退，君是才臣岂合闲。",
   "可惜济时心力在，放教临水复登山。"
  ],
  "title": "春来频与李二宾客郭外同游因赠长句"
 },
 {
  "id": 6712,
  "author": "白居易",
  "paragraphs": [
   "二月二日新雨晴，草芽菜甲一时生。",
   "轻衫细马春年少，十字津头一字行。"
  ],
  "title": "二月二日"
 },
 {
  "id": 6713,
  "author": "白居易",
  "paragraphs": [
   "绿野堂开占物华，路人指道令公家。",
   "令公桃李满天下，何用堂前更种花。"
  ],
  "title": "奉和令公绿野堂种花"
 },
 {
  "id": 6714,
  "author": "白居易",
  "paragraphs": [
   "风光烟火清明日，歌哭悲欢城市间。",
   "何事不随东洛水，谁家又葬北邙山。",
   "中桥车马长无已，下渡舟航亦不闲。",
   "冢墓累累人扰扰，辽东怅望鹤飞还。"
  ],
  "title": "清明日登老君阁望洛城赠韩道士"
 },
 {
  "id": 6715,
  "author": "白居易",
  "paragraphs": [
   "画堂三月初三日，絮扑窗纱燕拂檐。",
   "莲子数杯尝冷酒，柘枝一曲试春衫。",
   "阶临池面胜看镜，户映花藂当下帘。",
   "指点楼南玩新月，玉钩素手两纤纤。"
  ],
  "title": "三月三日"
 },
 {
  "id": 6716,
  "author": "白居易",
  "paragraphs": [
   "双鹤分离一何苦，连阴雨夜不堪闻。",
   "莫教迁客孀妻听，嗟叹悲啼䛏杀君。"
  ],
  "title": "雨中听琴者弹别鹤操"
 },
 {
  "id": 6717,
  "author": "白居易",
  "paragraphs": [
   "偶因冷节会嘉宾，况是平生心所亲。",
   "迎接须衿疏傅老，祗供莫笑阮家贫。",
   "杯盘狼籍宜侵夜，风景阑珊欲过春。",
   "相对喜欢还怅望，同年只有此三人。"
  ],
  "title": "酬郑二司录与李六郎中寒食日相过同宴见赠"
 },
 {
  "id": 6718,
  "author": "白居易",
  "paragraphs": [
   "岸帻静言明月夜，匡床闲卧落花朝。",
   "二三月里饶春睡，七八年来不早朝。",
   "浊水清尘难会合，高鹏低鷃各逍遥。",
   "眼看又上青云去，更卜同衾一两宵。"
  ],
  "title": "喜杨六侍御同宿"
 },
 {
  "id": 6719,
  "author": "白居易",
  "paragraphs": [
   "位逾三品日，年过六旬时。",
   "不道官班下，其如筋力衰。",
   "犹怜好风景，转重旧亲知。",
   "少壮难重得，欢娱且强为。",
   "兴来池上酌，醉出袖中诗。",
   "静话开襟久，闲吟放盏迟。",
   "落花无限雪，残鬓几多丝。",
   "莫说伤心事，春翁易酒悲。"
  ],
  "title": "残春咏怀赠杨慕巢侍郎"
 },
 {
  "id": 6720,
  "author": "白居易",
  "paragraphs": [
   "闲泊池舟静掩扉，老身慵出客来稀。",
   "愁应暮雨留教住，春被残莺唤遣归。",
   "揭瓮偷尝新熟酒，开箱试著旧生衣。",
   "冬裘夏葛相催促，垂老光阴速似飞。"
  ],
  "title": "闲居春尽"
 },
 {
  "id": 6721,
  "author": "白居易",
  "paragraphs": [
   "宿雨洗天津，无泥未有尘。",
   "初晴迎早夏，落照送残春。",
   "兴发诗随口，狂来酒寄身。",
   "水边行嵬峩，桥上立逡巡。",
   "疏傅心情老，吴公政化新。",
   "三川徒有主，风景属闲人。"
  ],
  "title": "春尽日天津桥醉吟偶呈李尹侍郎"
 },
 {
  "id": 6722,
  "author": "白居易",
  "paragraphs": [
   "青苔地上消残暑，绿树阴前逐晚凉。",
   "轻屐单衫薄纱帽，浅池平岸庳藤床。",
   "簪缨怪我情何薄，泉石谙君味甚长。",
   "遍问交亲为老计，多言宜静不宜忙。"
  ],
  "title": "池上逐凉二首 一"
 },
 {
  "id": 6723,
  "author": "白居易",
  "paragraphs": [
   "窗间睡足休高枕，水畔闲来上小船。",
   "櫂遣秃头奴子拨，茶教纤手侍儿煎。",
   "门前便是红尘地，林外无非赤日天。",
   "谁信好风清簟上，更无一事但翛然。"
  ],
  "title": "池上逐凉二首 二"
 },
 {
  "id": 6724,
  "author": "白居易",
  "paragraphs": [
   "六月滩声如猛雨，香山楼北畅师房。",
   "夜深起凭阑干立，满耳潺湲满面凉。"
  ],
  "title": "香山避暑二绝 一"
 },
 {
  "id": 6725,
  "author": "白居易",
  "paragraphs": [
   "纱巾草履竹疏衣，晚下香山蹋翠微。",
   "一路凉风十八里，卧乘篮轝睡中归。"
  ],
  "title": "香山避暑二绝 二"
 },
 {
  "id": 6726,
  "author": "白居易",
  "paragraphs": [
   "七八年来游洛都，三分游伴二分无。",
   "风前月下花园里，处处唯残个老夫。",
   "世事劳心非富贵，人间实事是欢娱。",
   "谁能逐我来闲坐，时共酣歌倾一壶。"
  ],
  "title": "老夫"
 },
 {
  "id": 6727,
  "author": "白居易",
  "paragraphs": [
   "老须为老计，老计在抽簪。",
   "山下初投足，人间久息心。",
   "乱藤遮石壁，绝涧护云林。",
   "若要深藏处，无如此处深。"
  ],
  "title": "香山下卜居"
 },
 {
  "id": 6728,
  "author": "白居易",
  "paragraphs": [
   "莫讶家居窄，无嫌活计贫。",
   "只缘无长物，始得作闲人。",
   "青竹单床簟，乌纱独幅巾。",
   "其余皆称是，亦足奉吾身。"
  ],
  "title": "无长物"
 },
 {
  "id": 6729,
  "author": "白居易",
  "paragraphs": [
   "手札八行诗一篇，无由相见但依然。",
   "君匡圣主方行道，我事空王正坐禅。",
   "支许徒思游白月，夔龙未放下青天。",
   "应须且为苍生住，犹去悬车十四年。"
  ],
  "title": "宿香山寺酬广陵牛相公见寄"
 },
 {
  "id": 6730,
  "author": "白居易",
  "paragraphs": [
   "劝君买取东邻宅，与我衡门相并开。",
   "云映嵩峰当户牖，月和伊水入池台。",
   "林园亦要闻闲置，筋力应须及健回。",
   "莫学因循白宾客，欲年六十始归来。"
  ],
  "title": "以诗代书寄户部杨侍郎劝买东邻王家宅"
 },
 {
  "id": 6731,
  "author": "白居易",
  "paragraphs": [
   "上客清谈何亹亹，幽人闲思自寥寥。",
   "请君休说长安事，膝上风清琴正调。"
  ],
  "title": "赠谈客"
 },
 {
  "id": 6732,
  "author": "白居易",
  "paragraphs": [
   "老住香山初到夜，秋逢白月正圆时。",
   "从今便是家山月，试问清光知不知。"
  ],
  "title": "初入香山院对月"
 },
 {
  "id": 6733,
  "author": "白居易",
  "paragraphs": [
   "东岸菊丛西岸柳，柳阴烟合菊花开。",
   "一条秋水琉璃色，阔狭才容小舫回。",
   "除却悠悠白少傅，何人解入此中来。"
  ],
  "title": "题龙门堰西涧"
 },
 {
  "id": 6734,
  "author": "白居易",
  "paragraphs": [
   "雨暗三秋日，泥深一尺时。",
   "老人平旦出，自问欲何之。",
   "不是寻医药，非干送别离。",
   "素书传好语，绛帐赴佳期。",
   "续借桃花马，催迎杨柳姬。",
   "只愁张录事，罚我怪来迟。"
  ],
  "title": "秋霖中奉裴令公见招早出赴会马上先寄六韵"
 },
 {
  "id": 6735,
  "author": "白居易",
  "paragraphs": [
   "一瓮香醪新插刍，双鬟小妓薄能讴。",
   "管弦渐好新教得，罗绮虽贫免外求。",
   "世上贪忙不觉苦，人间除醉即须愁。",
   "不知此事君知否，君若知时从我游。"
  ],
  "title": "尝酒听歌招客"
 },
 {
  "id": 6736,
  "author": "白居易",
  "paragraphs": [
   "露白月微明，天凉景物清。",
   "草头珠颗冷，楼角玉钩生。",
   "气爽衣裳健，风疏砧杵鸣。",
   "夜衾香有思，秋簟冷无情。",
   "梦短眠频觉，宵长起暂行。",
   "烛凝临晓影，虫怨欲寒声。",
   "槿老花先尽，莲凋子始成。",
   "四时无了日，何用叹衰荣。"
  ],
  "title": "八月三日夜作"
 },
 {
  "id": 6737,
  "author": "白居易",
  "paragraphs": [
   "头痛牙疼三日卧，妻看煎药婢来扶。",
   "今朝似校擡头语，先问南邻有酒无。"
  ],
  "title": "病中赠南邻觅酒"
 },
 {
  "id": 6738,
  "author": "白居易",
  "paragraphs": [
   "软绫腰褥薄绵被，凉冷秋天稳暖身。",
   "一觉晓眠殊有味，无因寄与早朝人。"
  ],
  "title": "晓眠后寄杨户部"
 },
 {
  "id": 6739,
  "author": "白居易",
  "paragraphs": [
   "凉冷三秋夜，安闲一老翁。",
   "卧迟灯灭后，睡美雨声中。",
   "灰宿温瓶火，香添煖被笼。",
   "晓晴寒未起，霜叶满阶红。"
  ],
  "title": "秋雨夜眠"
 },
 {
  "id": 6740,
  "author": "白居易",
  "paragraphs": [
   "上客新从左辅回，高阳兴助洛阳才。",
   "已将四海声名去，又占三春风景来。",
   "甲子等头怜共老，文章敌手莫相猜。",
   "邹枚未用争诗酒，且饮梁王贺喜杯。"
  ],
  "title": "喜梦得自冯翊归洛兼呈令公"
 },
 {
  "id": 6741,
  "author": "白居易",
  "paragraphs": [
   "纱笼灯下道场前，白日持斋夜坐禅。",
   "无复更思身外事，未能全尽世间缘。",
   "明朝又拟亲杯酒，今夕先闻理管弦。",
   "方丈若能来问疾，不妨兼有散花天。"
  ],
  "title": "斋戒满夜戏招梦得"
 },
 {
  "id": 6742,
  "author": "白居易",
  "paragraphs": [
   "水南秋一半，风景未萧条。",
   "皂盖回沙苑，蓝轝上洛桥。",
   "闲尝黄菊酒，醉唱紫芝谣。",
   "称意那劳问，请钱不早朝。"
  ],
  "title": "和令公问刘宾客归来称意无之作"
 },
 {
  "id": 6743,
  "author": "白居易",
  "paragraphs": [
   "焰细灯将尽，声遥漏正长。",
   "老人秋向火，小女夜缝裳。",
   "菊悴篱经雨，萍销水得霜。",
   "今冬煖寒酒，先拟共君尝。"
  ],
  "title": "酬梦得穷秋夜坐即事见寄"
 },
 {
  "id": 6744,
  "author": "白居易",
  "paragraphs": [
   "楚匠饶巧思，秦筝多好音。",
   "如能惠一面，何啻直双金。",
   "玉柱调须品，朱弦染要深。",
   "会教魔女弄，不动是禅心。"
  ],
  "title": "偶于维扬牛相公处觅得筝筝未到先寄诗来走笔戏荅"
 },
 {
  "id": 6745,
  "author": "白居易",
  "paragraphs": [
   "林梢隐映夕阳残，庭际萧疏夜气寒。",
   "霜草欲枯虫思急，风枝未定鸟栖难。",
   "容衰见镜同惆怅，身健逢杯且喜欢。",
   "应是天教相煖热，一时垂老与闲宫。"
  ],
  "title": "荅梦得秋庭独坐见赠"
 },
 {
  "id": 6746,
  "author": "白居易",
  "paragraphs": [
   "斋宫前日满三旬，酒榼今朝一拂尘。",
   "乘兴还同访戴客，解酲仍对姓刘人。",
   "病心汤沃寒灰活，老面花生朽木春。",
   "若怕平原怪先醉，知君未惯吐车茵。"
  ],
  "title": "长斋月满携酒先与梦得对酌醉中同赴令公之宴戏赠梦得"
 },
 {
  "id": 6747,
  "author": "白居易",
  "paragraphs": [
   "白老忘机客，牛公济世贤。",
   "鸥栖心恋水，鹏举翅摩天。",
   "累就优闲秩，连操造化权。",
   "贫司甚萧洒，荣路自喧阗。",
   "望苑三千日，台阶十五年。",
   "是人皆弃忘，何物不陶甄。",
   "篮轝游嵩岭，油幢镇海壖。",
   "竹篙撑钓艇，金甲拥楼船。",
   "雪夜寻僧舍，春朝列妓筵。",
   "长斋俨香火，密宴簇花钿。",
   "自觉闲胜闹，遥知醉笑禅。",
   "是非分未定，会合杳无缘。",
   "我正思杨府，君应望洛川。",
   "西来风袅袅，南去雁连连。",
   "日落龙门外，潮生瓜步前。",
   "秋同一时尽，月共两乡圆。",
   "旧眷交欢在，新文气调全。",
   "惭无白雪曲，难荅碧云篇。",
   "金谷诗谁赏，芜城赋众传。",
   "珠应哂鱼目，铅未伏龙泉。",
   "远讯惊魔物，深情寄酒钱。",
   "霜纨一百疋，玉柱十三弦。",
   "楚醴来尊里，秦声送耳边。",
   "何时红烛下，相对一陶然。"
  ],
  "title": "奉酬淮南牛相公思黯见寄二十四韵"
 },
 {
  "id": 6748,
  "author": "白居易",
  "paragraphs": [
   "蓬山仙客下烟霄，对酒唯吟独酌谣。",
   "不怕道狂挥玉爵，亦曾乘兴解金貂。",
   "君称名士夸能饮，我是愚夫肯见招。",
   "赖有伯伦为醉伴，何愁不解傲松乔。"
  ],
  "title": "吴秘监每有美酒独酌独醉但蒙诗报不以饮招辄此戏酬兼呈梦得"
 },
 {
  "id": 6749,
  "author": "白居易",
  "paragraphs": [
   "凄清冬夜景，摇落长年情。",
   "月带新霜色，砧和远雁声。",
   "暖怜炉火近，寒觉被衣轻。",
   "枕上酬佳句，诗成梦不成。"
  ],
  "title": "酬梦得霜夜对月见怀"
 },
 {
  "id": 6750,
  "author": "白居易",
  "paragraphs": [
   "清泠玉韵两三章，落箔银钩七八行。",
   "心逐报书悬雁足，梦寻来路绕羊肠。",
   "水南地空多明月，山北天寒足早霜。",
   "最恨泼醅新熟酒，迎冬不得共君尝。"
  ],
  "title": "初冬月夜得皇甫泽州手札幷诗数篇因遣报书偶题长句"
 },
 {
  "id": 6751,
  "author": "白居易",
  "paragraphs": [
   "新雪对新酒，忆同倾一杯。",
   "自然须访戴，不必待延枚。",
   "陈榻无辞解，袁门莫懒开。",
   "笙歌与谈笑，随事自将来。"
  ],
  "title": "雪中酒熟欲携访吴监先寄此诗"
 },
 {
  "id": 6752,
  "author": "白居易",
  "paragraphs": [
   "雪似鹅毛飞散乱，人披鹤氅立裴回。",
   "邹生枚叟非无兴，唯待梁王召即来。"
  ],
  "title": "酬令公雪中见赠讶不与梦得同相访"
 },
 {
  "id": 6753,
  "author": "白居易",
  "paragraphs": [
   "若无清酒两三瓮，争向白须千万茎。",
   "曲糵销愁真得力，光阴催老苦无情。",
   "凌烟阁上功无分，伏火炉中药未成。",
   "更拟共君何处去，且来同作醉先生。"
  ],
  "title": "题酒瓮呈梦得"
 },
 {
  "id": 6754,
  "author": "白居易",
  "paragraphs": [
   "一辞魏阙就商宾，散地闲居八九春。",
   "初时被目为迂叟，近日蒙呼作隐人。",
   "冷暖俗情谙世路，是非闲论任交亲。",
   "应须绳墨机关外，安置疏愚钝滞身。"
  ],
  "title": "迂叟"
 },
 {
  "id": 6755,
  "author": "白居易",
  "paragraphs": [
   "已收身向园林下，犹寄名于禄仕间。",
   "不锻嵇康弥懒静，无金疏傅更贫闲。",
   "支分门内余生计，谢绝朝中旧往还。",
   "唯是相君忘未得，时思汉水梦巴山。"
  ],
  "title": "洛下闲居寄山南令狐相公"
 },
 {
  "id": 6756,
  "author": "白居易",
  "paragraphs": [
   "春色有时尽，公门终日忙。",
   "两衙但不阙，一醉亦何妨。",
   "芳树花团雪，衰翁鬓扑霜。",
   "知君倚年少，未苦惜风光。"
  ],
  "title": "惜春赠李尹"
 },
 {
  "id": 6757,
  "author": "白居易",
  "paragraphs": [
   "时泰岁丰无事日，功成名遂自由身。",
   "前头更有忘忧日，向上应无快活人。",
   "自去年来多事故，从今日去少交亲。",
   "宜须数数谋欢会，好作开成第二春。"
  ],
  "title": "对酒劝令公开春游宴"
 },
 {
  "id": 6758,
  "author": "白居易",
  "paragraphs": [
   "山东才副苍生愿，川上俄惊逝水波。",
   "履道凄凉新第宅，宣城零落旧笙歌。",
   "园荒唯有薪堪采，门冷兼无雀可罗。",
   "今日相逢偶同到，伤心不是故经过。"
  ],
  "title": "与梦得偶同到敦诗宅感而题壁"
 },
 {
  "id": 6759,
  "author": "白居易",
  "paragraphs": [
   "刘纲与妇共升仙，弄玉随夫亦上天。",
   "何似沙哥领崔嫂，碧油幢引向东川。"
  ],
  "title": "杨六尚书新授东川节度使代妻戏贺兄嫂二绝 一"
 },
 {
  "id": 6760,
  "author": "白居易",
  "paragraphs": [
   "金花银椀饶君用，罨画罗衣尽嫂裁。",
   "觅得黔娄为妹婿，可能空寄蜀茶来。"
  ],
  "title": "杨六尚书新授东川节度使代妻戏贺兄嫂二绝 二"
 },
 {
  "id": 6761,
  "author": "白居易",
  "paragraphs": [
   "郊野游行熟，村园次第过。",
   "蓦山寻浥涧，蹋水渡伊河。",
   "寒食青青草，春风瑟瑟波。",
   "逢人共杯酒，随马有笙歌。",
   "胜事经非少，芳辰过亦多。",
   "还须自知分，不老拟如何。"
  ],
  "title": "闲游即事"
 },
 {
  "id": 6762,
  "author": "白居易",
  "paragraphs": [
   "七十欠四岁，此生那足论。",
   "每因悲物故，还且喜身存。",
   "安得头长黑，争教眼不昏。",
   "交游成拱木，婢仆见曾孙。",
   "瘦觉腰金重，衰怜鬓雪繁。",
   "将何理老病，应付与空门。"
  ],
  "title": "六十六"
 },
 {
  "id": 6763,
  "author": "白居易",
  "paragraphs": [
   "老更惊年改，闲先觉日长。",
   "晴熏榆荚黑，春染柳梢黄。",
   "云破山呈色，冰融水放光。",
   "低平稳船舫，轻暖好衣裳。",
   "白角三升榼，红茵六尺床。",
   "偶游难得伴，独醉不成狂。",
   "我有中心乐，君无外事忙。",
   "经过莫慵懒，相去两三坊。"
  ],
  "title": "池上早春即事招梦得"
 },
 {
  "id": 6764,
  "author": "白居易",
  "paragraphs": [
   "照梁初日光相似，出水新莲艳不如。",
   "却寄两条君令取，明年双引入中书。"
  ],
  "title": "因梦得题公垂所寄蜡烛因寄公垂"
 },
 {
  "id": 6765,
  "author": "白居易",
  "paragraphs": [
   "最忆楼花千万朵，偏怜堤柳两三株。",
   "拟提社酒携村妓，擅入朱门莫怪无。"
  ],
  "title": "令公南庄花柳正盛欲偷一赏先寄二篇 一"
 },
 {
  "id": 6766,
  "author": "白居易",
  "paragraphs": [
   "可惜亭台闲度日，欲偷风景暂游春。",
   "只愁花里莺饶舌，飞入宫城报主人。"
  ],
  "title": "令公南庄花柳正盛欲偷一赏先寄二篇 二"
 },
 {
  "id": 6767,
  "author": "白居易",
  "paragraphs": [
   "九十不衰真地仙，六旬犹健亦天怜。",
   "今年相遇莺花月，此夜同欢歌酒筵。",
   "四座齐声和丝竹，两家随分鬬金钿。",
   "留君到晓无他意，图向君前作少年。"
  ],
  "title": "春夜宴席上戏赠裴淄川"
 },
 {
  "id": 6768,
  "author": "白居易",
  "paragraphs": [
   "年颜老少与君同，眼未全昏耳未聋。",
   "放醉卧为春日伴，趁欢行入少年丛。",
   "寻花借马烦川守，弄水偷船恼令公。",
   "闻道洛城人尽怪，呼为刘白二狂翁。"
  ],
  "title": "赠梦得"
 },
 {
  "id": 6769,
  "author": "白居易",
  "paragraphs": [
   "病容衰惨淡，芳景晚蹉跎。",
   "无计留春得，争能奈老何。",
   "篇章慵报荅，杯䜩喜经过。",
   "顾我酒狂久，负君诗债多。",
   "敢辞携绿蚁，只愿见青娥。",
   "最忆阳关唱，真珠一串歌。"
  ],
  "title": "晚春欲携酒寻沈四著作先以六韵寄之"
 },
 {
  "id": 6770,
  "author": "白居易",
  "paragraphs": [
   "三月草萋萋，黄莺歇又啼。",
   "柳桥晴有絮，沙路润无泥。",
   "禊事修初半，游人到欲齐。",
   "金钿耀桃李，丝管骇凫鹥。",
   "转岸回船尾，临流簇马蹄。",
   "闹翻扬子渡，蹋破魏王堤。",
   "妓接谢公宴，诗陪荀令题。",
   "舟同李膺泛，醴为穆生携。",
   "水引春心荡，花牵醉眼迷。",
   "尘街从鼓动，烟树任鸦栖。",
   "舞急红腰软，歌迟翠黛低。",
   "夜归何用烛，新月凤楼西。"
  ],
  "title": "三月三日祓禊洛滨"
 },
 {
  "id": 6771,
  "author": "白居易",
  "paragraphs": [
   "龙节对持真可爱，雁行相接更堪夸。",
   "两川风景同三月，千里江山属一家。",
   "鲁卫定知连气色，潘杨亦觉有光华。",
   "应怜洛下分司伴，冷宴闲游老看花。"
  ],
  "title": "同梦得暮春寄贺东西川二杨尚书"
 },
 {
  "id": 6772,
  "author": "白居易",
  "paragraphs": [
   "一行弱柳前年种，数尺柔条今日新。",
   "渐欲拂他骑马客，未多遮得上楼人。",
   "须教碧玉羞眉黛，莫与红桃作曲尘。",
   "为报金堤千万树，饶伊未敢苦争春。"
  ],
  "title": "喜小楼西新柳抽条"
 },
 {
  "id": 6773,
  "author": "白居易",
  "paragraphs": [
   "料合同惆怅，花残酒亦残。",
   "醉心忘老易，醒眼别春难。",
   "独出虽慵懒，相逢定喜欢。",
   "还携小蛮去，试觅老刘看。"
  ],
  "title": "晚春酒醒寻梦得"
 },
 {
  "id": 6774,
  "author": "白居易",
  "paragraphs": [
   "服气崔常侍，烧丹郑舍人。",
   "常期生羽翼，那忽化灰尘。",
   "每遇凄凉事，还思潦倒身。",
   "唯知趁杯酒，不解炼金银。",
   "睡适三尸性，慵安五藏神。",
   "无忧亦无喜，六十六年春。"
  ],
  "title": "感事"
 },
 {
  "id": 6775,
  "author": "白居易",
  "paragraphs": [
   "陶庐僻陋那堪比，谢墅幽微不足攀。",
   "何似嵩峰三十六，长随申甫作家山。"
  ],
  "title": "和裴令公南庄绝句"
 },
 {
  "id": 6776,
  "author": "白居易",
  "paragraphs": [
   "伊水分来不自由，无人解爱为谁流。",
   "家家抛向墙根底，唯我栽莲越小楼。"
  ],
  "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 一"
 },
 {
  "id": 6777,
  "author": "白居易",
  "paragraphs": [
   "水色波文何所似，曲尘罗带一条斜。",
   "莫言罗带春无主，自置楼来属白家。"
  ],
  "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 二"
 },
 {
  "id": 6778,
  "author": "白居易",
  "paragraphs": [
   "日滟水光摇素壁，风飘树影拂朱栏。",
   "皆言此处宜弦管，试奏霓裳一曲看。"
  ],
  "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 三"
 },
 {
  "id": 6779,
  "author": "白居易",
  "paragraphs": [
   "霓裳奏罢唱梁州，红袖斜翻翠黛愁。",
   "应是遥闻胜近听，行人欲过尽回头。"
  ],
  "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 四"
 },
 {
  "id": 6780,
  "author": "白居易",
  "paragraphs": [
   "独醉还须得歌舞，自娱何必要亲宾。",
   "当时一部清商乐，亦不长将乐外人。"
  ],
  "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 五"
 },
 {
  "id": 6781,
  "author": "白居易",
  "paragraphs": [
   "篮舁出即忘归舍，柴户昏犹未掩关。",
   "闻客病时惭体健，见人忙处觉心闲。",
   "清凉秋寺行香去，和暖春城拜表还。",
   "木雁一篇须记取，致身才与不才间。"
  ],
  "title": "偶作"
 },
 {
  "id": 6782,
  "author": "白居易",
  "paragraphs": [
   "淮南挥手抛红斾，洛下回头向白云。",
   "政事堂中老丞相，制科场里旧将军。",
   "宫城烟月饶全占，关塞风光请半分。",
   "诗酒放狂犹得在，莫欺白叟与刘君。"
  ],
  "title": "因梦得酬牛相公初到洛中小饮见赠"
 },
 {
  "id": 6783,
  "author": "白居易",
  "paragraphs": [
   "幽僻嚣尘外，清凉水木间。",
   "卧风秋拂簟，步月夜开关。",
   "且得身安泰，从他世险艰。",
   "但休争要路，不必入深山。",
   "轩鹤留何用，泉鱼放不还。",
   "谁人知此味，临老十年闲。"
  ],
  "title": "幽居早秋闲咏"
 },
 {
  "id": 6784,
  "author": "白居易",
  "paragraphs": [
   "掩抑复凄清，非琴不是筝。",
   "还弹乐府曲，别占阮家名。",
   "古调何人识，初闻满座惊。",
   "落盘珠历历，摇珮玉琤琤。",
   "似劝杯中物，如含林下情。",
   "时移音律改，岂是昔时声。"
  ],
  "title": "和令狐仆射小饮听阮咸"
 },
 {
  "id": 6785,
  "author": "白居易",
  "paragraphs": [
   "白发逢秋王，丹砂见火空。",
   "不能留姹女，争免作衰翁。",
   "赖有杯中绿，能为面上红。",
   "少年心不远，只在半酣中。"
  ],
  "title": "烧药不成命酒独醉"
 },
 {
  "id": 6786,
  "author": "白居易",
  "paragraphs": [
   "别时暮雨洛桥岸，到日凉风汾水波。",
   "荀令见君应问我，为言秋草闭门多。"
  ],
  "title": "送卢郎中赴河东裴令公幕"
 },
 {
  "id": 6787,
  "author": "白居易",
  "paragraphs": [
   "君于觉路深留意，我亦禅门薄致功。",
   "未悟病时须去病，已知空后莫依空。",
   "白衣卧病嵩山下，皂盖行春楚水东。",
   "谁道三年千里别，两心同在道场中。"
  ],
  "title": "送李滁州"
 },
 {
  "id": 6788,
  "author": "白居易",
  "paragraphs": [
   "一日不见如三月，一月相思如七年。",
   "似隔山河千里地，仍当风雨九秋天。",
   "明朝斋满相寻去，挈榼抱衾同醉眠。"
  ],
  "title": "长斋月满寄思黯"
 },
 {
  "id": 6789,
  "author": "白居易",
  "paragraphs": [
   "霜杀中庭草，冰生后院池。",
   "有风空动树，无叶可辞枝。",
   "十月苦长夜，百年强半时。",
   "新开一瓶酒，那得不相思。"
  ],
  "title": "冬夜对酒寄皇甫十"
 },
 {
  "id": 6790,
  "author": "白居易",
  "paragraphs": [
   "衰翁岁除夜，对酒思悠然。",
   "草白经霜地，云黄欲雪天。",
   "醉依香枕坐，慵傍煖炉眠。",
   "洛下闲来久，明朝是十年。"
  ],
  "title": "岁除夜对酒"
 },
 {
  "id": 6791,
  "author": "白居易",
  "paragraphs": [
   "天上中台正，人间一品高。",
   "休明值尧舜，勋业过萧曹。",
   "始擅文三捷，终兼武六韬。",
   "动人名赫赫，忧国意忉忉。",
   "荡蔡擒封豕，平齐斩巨鳌。",
   "两河收土宇，四海定波涛。",
   "宠重移宫籥，恩新换阃旄。",
   "保厘东宅静，守护北门牢。",
   "晋国封疆阔，幷州士马豪。",
   "胡兵惊赤帜，边雁避乌号。",
   "令下流如水，仁沾泽似膏。",
   "路喧歌五袴，军醉感单醪。",
   "将校森貔武，宾僚俨隽髦。",
   "客无烦夜柝，吏不犯秋毫。",
   "神在台骀助，魂亡猃狁逃。",
   "德星销彗孛，霖雨灭腥臊。",
   "烽戍高临代，关河远控洮。",
   "汾云晴漠漠，朔吹冷𩙫𩙫。",
   "豹尾交牙戟，蚪须捧佩刀。",
   "通天白犀带，照地紫麟袍。",
   "羌管吹杨柳，燕姬酌蒲萄。",
   "银含凿落盏，金屑琵琶槽。",
   "遥想从军乐，应忘报国劳。",
   "紫微留北阙，绿野寄东皋。",
   "忽忆前时会，多惭下客叨。",
   "清宵陪䜩话，美景从游遨。",
   "花月还同赏，琴诗雅自操。",
   "朱弦拂宫征，洪笔振风骚。",
   "近竹开方丈，依林架桔槔。",
   "春池八九曲，画舫两三艘。",
   "径滑苔黏屐，潭深水没篙。",
   "绿丝萦岸柳，红粉映楼桃。",
   "为穆先陈醴，招刘共藉糟。",
   "舞鬟金翡翠，歌颈玉蛴螬。",
   "盛德终难过，明时岂易遭。",
   "公虽慕张范，帝未舍伊皋。",
   "眷恋心方结，踟蹰首已搔。",
   "鸾皇上寥廓，燕雀任蓬蒿。",
   "欲献文狂简，徒烦思郁陶。",
   "可怜四百字，轻重抵鸿毛。"
  ],
  "title": "寄献北都留守裴令公"
 },
 {
  "id": 6792,
  "author": "白居易",
  "paragraphs": [
   "我是知君者，君今意若何。",
   "穷通时不定，苦乐事相和。",
   "东蜀欢殊渥，西江叹逝波。",
   "只缘荣贵极，翻使感伤多。",
   "行断风惊雁，年侵日下坡。",
   "片心休惨戚，双鬓已蹉跎。",
   "紫绶黄金印，青幢白玉珂。",
   "老将荣补贴，愁用道销磨。",
   "外府饶杯酒，中堂有绮罗。",
   "应须引满饮，何不放狂歌？",
   "锦水通巴峡，香山对洛河。",
   "将军驰铁马，少傅步铜驼。",
   "深契怜松竹，高情忆薜萝。",
   "悬车年甚远，未敢故相过。"
  ],
  "title": "和东川杨慕巢尚书府中独坐感戚在怀见寄十四韵"
 },
 {
  "id": 6793,
  "author": "白居易",
  "paragraphs": [
   "性与时相远，身将世两忘。",
   "寄名朝士籍，寓兴少年场。",
   "老岂无谈笑，贫犹有酒浆。",
   "随时来伴侣，逐日用风光。",
   "数数游何爽，些些病未妨。",
   "天教荣启乐，人恕接舆狂。",
   "改业为逋客，移家住醉乡。",
   "不论招梦得，兼拟诱奇章。",
   "要路风波险，权门市井忙。",
   "世间无可恋，不是不思量。"
  ],
  "title": "分司洛中多暇数与诸客宴游醉后狂吟偶成十韵因招梦得宾客兼呈思黯奇章公"
 },
 {
  "id": 6794,
  "author": "白居易",
  "paragraphs": [
   "今旦夫妻喜，他人岂得知。",
   "自嗟生女晚，敢讶见孙迟。",
   "物以稀为贵，情因老更慈。",
   "新年逢吉日，满月乞名时。",
   "桂燎熏花果，兰汤洗玉肌。",
   "怀中有可抱，何必是男儿。"
  ],
  "title": "小岁日喜谈氏外孙女孩满月"
 },
 {
  "id": 6795,
  "author": "白居易",
  "paragraphs": [
   "谁能嗟叹光阴暮，岂复忧愁活计贫。",
   "忽忽不知头上事，时时犹忆眼中人。",
   "早为良友非交势，晚接嘉姻不失亲。",
   "最喜两家婚嫁毕，一时抽得尚平身。"
  ],
  "title": "闲吟赠皇甫郎中亲家翁"
 },
 {
  "id": 6796,
  "author": "白居易",
  "paragraphs": [
   "病来知少客，谁可以为娱。",
   "日晏开门未，秋寒有酒无。",
   "自宜相慰问，何必待招呼。",
   "小疾无妨饮，还须挈一壶。"
  ],
  "title": "梦得卧病携酒相寻先以此寄"
 },
 {
  "id": 6797,
  "author": "白居易",
  "paragraphs": [
   "钟乳三千两，金钗十二行。",
   "妒他心似火，欺我鬓如霜。",
   "慰老资歌笑，销愁仰酒浆。",
   "眼看狂不得，狂得且须狂。"
  ],
  "title": "酬思黯戏赠同用狂字"
 },
 {
  "id": 6798,
  "author": "白居易",
  "paragraphs": [
   "狂夫与我两相忘，故态些些亦不妨。",
   "纵酒放歌聊自乐，接舆争解教人狂。"
  ],
  "title": "又戏荅绝句"
 },
 {
  "id": 6799,
  "author": "白居易",
  "paragraphs": [
   "缄题重叠语殷勤，存没交亲自此分。",
   "前月使来犹理命，今朝诗到是遗文。",
   "银钩见晚书无报，玉树埋深哭不闻。",
   "最感一行绝笔字，尚言千万乐天君。"
  ],
  "title": "令狐相公与梦得交情素深眷予分亦不浅一闻薨逝相顾泫然旋有使来得前月未殁之前数日书及诗寄赠梦得哀吟悲叹寄情于诗诗成示予感而继和"
 },
 {
  "id": 6800,
  "author": "白居易",
  "paragraphs": [
   "水南水北雪纷纷，雪里欢游莫厌频。",
   "日日暗来唯老病，年年少去是交亲。",
   "碧毡帐暖梅花湿，红燎炉香竹叶春。",
   "今日邹枚俱在洛，梁园置酒召何人。"
  ],
  "title": "洛下雪中频与刘李二宾客宴集因寄汴州李尚书"
 },
 {
  "id": 6801,
  "author": "白居易",
  "paragraphs": [
   "看题锦绣报琼瓌，俱是人天第一才。",
   "好遣文星守躔次，亦须防有客星来。"
  ],
  "title": "看梦得题荅李侍郎诗诗中有文星之句因戏和之"
 },
 {
  "id": 6802,
  "author": "白居易",
  "paragraphs": [
   "禄俸优饶官不卑，就中闲适是分司。",
   "风光暖助游行处，雨雪寒供饮宴时。",
   "肥马轻裘还且有，麤歌薄酒亦相随。",
   "微躬所要今皆得，只是蹉跎得校迟。"
  ],
  "title": "闲适"
 },
 {
  "id": 6803,
  "author": "白居易",
  "paragraphs": [
   "何时得见十三弦，待取无云有月天。",
   "愿得金波明似镜，镜中照出月中仙。"
  ],
  "title": "戏荅思黯"
 },
 {
  "id": 6804,
  "author": "白居易",
  "paragraphs": [
   "安石风流无奈何，欲将赤骥换青娥。",
   "不辞便送东山去，临老何人与唱歌。"
  ],
  "title": "酬裴令公赠马相戏"
 },
 {
  "id": 6805,
  "author": "白居易",
  "paragraphs": [
   "暮齿忽将及，同心私自怜。",
   "渐衰宜减食，已喜更加年。",
   "紫绶行联袂，篮轝出比肩。",
   "与君同甲子，岁酒合谁先。"
  ],
  "title": "新岁赠梦得"
 },
 {
  "id": 6806,
  "author": "白居易",
  "paragraphs": [
   "正月晴和风气新，纷纷已有醉游人。",
   "帝城花笑长斋客，三十年来负早春。"
  ],
  "title": "早春持斋荅皇甫十见赠"
 },
 {
  "id": 6807,
  "author": "白居易",
  "paragraphs": [
   "霜鬓莫欺今老矣，一杯莫笑便陶然。",
   "陈郎中处为高户，裴使君前作少年。",
   "顾我独狂多自哂，与君同病最相怜。",
   "月终斋满谁开素，须拟奇章置一筵。"
  ],
  "title": "戏赠梦得兼呈思黯"
 },
 {
  "id": 6808,
  "author": "白居易",
  "paragraphs": [
   "南庄胜处心常忆，借问轩车早晚游。",
   "美景难忘竹廊下，好风争奈柳桥头。",
   "冰消见水多于地，雪霁看山尽入楼。",
   "若待春深始同赏，莺残花落却堪愁。"
  ],
  "title": "早春忆游思黯南庄因寄长句"
 },
 {
  "id": 6809,
  "author": "白居易",
  "paragraphs": [
   "漠漠复雰雰，东风散玉尘。",
   "明催竹窗晓，寒退柳园春。",
   "绿酝香堪忆，红炉暖可亲。",
   "忍心三两日，莫作破斋人。"
  ],
  "title": "酬皇甫十早春对雪见赠"
 },
 {
  "id": 6810,
  "author": "白居易",
  "paragraphs": [
   "谢家别墅最新奇，山展屏风花夹篱。",
   "晓月渐沈桥脚底，晨光初照屋梁时。",
   "台头有酒莺呼客，水面无尘风洗池。",
   "除却吟诗两闲客，此中情状更谁知。"
  ],
  "title": "奉和思黯自题南庄见示兼呈梦得"
 },
 {
  "id": 6811,
  "author": "白居易",
  "paragraphs": [
   "可怜官职好文词，五十专城未是迟。",
   "晓日镜前无白发，春风门外有红旗。",
   "郡中何处堪携酒，席上谁人解和诗。",
   "唯共交亲开口笑，知君不及洛阳时。"
  ],
  "title": "送蕲春李十九使君赴郡"
 },
 {
  "id": 6812,
  "author": "白居易",
  "paragraphs": [
   "野鹤一辞笼，虚舟长任风。",
   "送愁还闹处，移老入闲中。",
   "身更求何事，天将富此翁。",
   "此翁何处富，酒库不曾空。"
  ],
  "title": "自题酒库"
 },
 {
  "id": 6813,
  "author": "白居易",
  "paragraphs": [
   "不知杨六逢寒食，作底欢娱过此辰。",
   "兜率寺高宜望月，嘉陵江近好游春。",
   "蛮旗似火行随马，蜀妓如花坐绕身。",
   "不使黔娄夫妇看，夸张富贵向何人。"
  ],
  "title": "寒食日寄杨东川"
 },
 {
  "id": 6814,
  "author": "白居易",
  "paragraphs": [
   "桂华词意苦丁宁，唱到常娥醉便醒。",
   "此是人间肠断曲，莫教不得意人听。"
  ],
  "title": "醉后听唱桂华曲"
 },
 {
  "id": 6815,
  "author": "白居易",
  "paragraphs": [
   "宾客懒逢迎，翛然池馆清。",
   "檐闲空燕语，林静未蝉鸣。",
   "荤血还休食，杯觞亦罢倾。",
   "三春多放逸，五月暂修行。",
   "香印朝烟细，纱灯夕焰明。",
   "交游诸长老，师事古先生。",
   "禅后心弥寂，斋来体更轻。",
   "不唯忘肉味，兼拟灭风情。",
   "蒙以声闻待，难将戏论争。",
   "虚空若有佛，灵运恐先成。"
  ],
  "title": "酬梦得以予五月长斋延僧徒绝宾友见戏十韵"
 },
 {
  "id": 6816,
  "author": "白居易",
  "paragraphs": [
   "去岁暮春上巳，共泛洛水中流。",
   "今岁暮春上巳，独立香山下头。",
   "风光闲寂寂，旌斾远悠悠。",
   "丞相府归晋国，太行山碍幷州。",
   "鹏背负天龟曳尾，云泥不可得同游。"
  ],
  "title": "奉和裴令公三月上巳日游太原龙泉忆去岁禊洛见示之作"
 },
 {
  "id": 6817,
  "author": "白居易",
  "paragraphs": [
   "旧有潢污泊，今为白水塘。",
   "笙歌闻四面，楼阁在中央。",
   "春变烟波色，晴添树木光。",
   "龙泉信为美，莫忘午桥庄。"
  ],
  "title": "又和令公新开龙泉晋水二池"
 },
 {
  "id": 6818,
  "author": "白居易",
  "paragraphs": [
   "窗明帘薄透朝光，卧整巾簪起下床。",
   "背壁灯残经宿焰，开箱衣带隔年香。",
   "无情亦任他春去，不醉争销得昼长。",
   "一部清商一壶酒，与君明日暖新堂。"
  ],
  "title": "早夏晓兴赠梦得"
 },
 {
  "id": 6819,
  "author": "白居易",
  "paragraphs": [
   "危亭绝顶四无邻，见尽三千世界春。",
   "但觉虚空无障碍，不知高下几由旬。",
   "回看官路三条线，却望都城一片尘。",
   "宾客暂游无半日，王侯不到便终身。",
   "始知天造空闲境，不为忙人富贵人。"
  ],
  "title": "春日题乾元寺上方最高峰亭"
 },
 {
  "id": 6820,
  "author": "白居易",
  "paragraphs": [
   "错落复崔嵬，苍然玉一堆。",
   "峰骈仙掌出，罅坼剑门开。",
   "峭顶高危矣，盘根下壮哉。",
   "精神欺竹树，气色压亭台。",
   "隐起磷磷状，凝成瑟瑟胚。",
   "廉棱露锋刃，清越扣琼瑰。",
   "岌嶪形将动，巍峩势欲摧。",
   "奇应潜鬼怪，灵合蓄云雷。",
   "黛润沾新雨，斑明点古苔。",
   "未曾栖鸟雀，不肯染尘埃。",
   "尖削琅玕笋，洼剜玛瑙罍。",
   "海神移碣石，画障簇天台。",
   "在世为尤物，如人负逸才。",
   "渡江一苇载，入洛五丁推。",
   "出处虽无意，升沈亦有媒。",
   "拔从水府底，置向相庭隈。",
   "对称吟诗句，看宜把酒杯。",
   "终随金砺用，不学玉山颓。",
   "疏傅心偏爱，园公眼屡回。",
   "共嗟无此分，虚管太湖来。"
  ],
  "title": "奉和思黯相公以李苏州所寄太湖石奇状绝伦因题二十韵见示兼呈梦得"
 },
 {
  "id": 6821,
  "author": "白居易",
  "paragraphs": [
   "新晴夏景好，复此池边地。",
   "烟树绿含滋，水风清有味。",
   "便成林下隐，都忘门前事。",
   "骑吏引归轩，始知身富贵。"
  ],
  "title": "奉和思黯相公雨后林园四韵见示"
 },
 {
  "id": 6822,
  "author": "白居易",
  "paragraphs": [
   "鱼笋朝餐饱，蕉纱暑服轻。",
   "欲为窗下寝，先傍水边行。",
   "晴引鹤双舞，秋生蝉一声。",
   "无人解相访，有酒共谁倾。",
   "老更谙时事，闲多见物情。",
   "只应刘与白，二叟自相迎。"
  ],
  "title": "晚夏闲居绝无宾客欲寻梦得先寄此诗"
 },
 {
  "id": 6823,
  "author": "白居易",
  "paragraphs": [
   "下车书奏龚黄课，动笔诗传鲍谢风。",
   "江郡讴谣夸杜母，洛城欢会忆车公。",
   "笛愁春尽梅花里，簟冷秋生薤叶中。",
   "不道蕲州歌酒少，使君难称与谁同。"
  ],
  "title": "寄李蕲州"
 },
 {
  "id": 6824,
  "author": "白居易",
  "paragraphs": [
   "暮去朝来无歇期，炎凉暗向雨中移。",
   "夜长祗合愁人觉，秋冷先应瘦客知。",
   "两幅彩笺挥逸翰，一声寒玉振清辞。",
   "无忧无病身荣贵，何故沈吟亦感时。"
  ],
  "title": "酬思黯相公晚夏雨后感秋见赠"
 },
 {
  "id": 6825,
  "author": "白居易",
  "paragraphs": [
   "凄凄苦雨暗铜𫘞，袅袅凉风起漕河。",
   "自夏及秋晴日少，从朝至暮闷时多。",
   "鹭临池立窥鱼笱，隼傍林飞拂雀罗。",
   "赖有杯中神圣物，百忧无奈十分何。"
  ],
  "title": "久雨闲闷对酒偶吟"
 },
 {
  "id": 6826,
  "author": "白居易",
  "paragraphs": [
   "夜来秋雨后，秋气飒然新。",
   "团扇先辞手，生衣不著身。",
   "更添砧引思，难与簟相亲。",
   "此境谁偏觉，贫闲老瘦人。"
  ],
  "title": "雨后秋凉"
 },
 {
  "id": 6827,
  "author": "白居易",
  "paragraphs": [
   "吾衰寡情趣，君病懒经过。",
   "其奈西楼上，新秋明月何。",
   "庭芜凄白露，池色澹金波。",
   "况是初长夜，东城砧杵多。"
  ],
  "title": "酬梦得早秋夜对月见寄"
 },
 {
  "id": 6828,
  "author": "白居易",
  "paragraphs": [
   "贤愚共在浮生内，贵贱同趋群动间。",
   "多见忙时已衰病，少闻健日肯休闲。",
   "鹰饥受𫄬从难退，鹤老乘轩亦不还。",
   "唯有风流谢安石，拂衣携妓入东山。"
  ],
  "title": "题谢公东山障子"
 },
 {
  "id": 6829,
  "author": "白居易",
  "paragraphs": [
   "年年衰老交游少，处处萧条书信稀。",
   "唯有巢兄不相忘，春茶未断寄秋衣。"
  ],
  "title": "谢杨东川寄衣服"
 },
 {
  "id": 6830,
  "author": "白居易",
  "paragraphs": [
   "老大多情足往还，招僧待客夜开关。",
   "学调气后衰中健，不用心来闹处闲。",
   "养病未能辞薄俸，忘名何必入深山。",
   "与君别有相知分，同置身于木雁间。"
  ],
  "title": "咏怀寄皇甫朗之"
 },
 {
  "id": 6831,
  "author": "白居易",
  "paragraphs": [
   "一条邛杖悬龟榼，双角吴童控马衔。",
   "晚入东城谁识我，短靴低帽白蕉衫。"
  ],
  "title": "东城晚归"
 },
 {
  "id": 6832,
  "author": "白居易",
  "paragraphs": [
   "少时犹不忧生计，老后谁能惜酒钱。",
   "共把十千沽一斗，相看七十欠三年。",
   "闲征雅令穷经史，醉听清吟胜管弦。",
   "更待菊黄家酝熟，共君一醉一陶然。"
  ],
  "title": "与梦得沽酒闲饮且约后期"
 },
 {
  "id": 6833,
  "author": "白居易",
  "paragraphs": [
   "玉管清弦声旖旎，翠钗红袖坐参差。",
   "两家合奏洞房夜，八月连阴秋雨时。",
   "歌脸有情凝睇久，舞腰无力转裙迟。",
   "人间欢乐无过此，上界西方即不知。"
  ],
  "title": "与牛家妓乐雨后合宴"
 },
 {
  "id": 6834,
  "author": "白居易",
  "paragraphs": [
   "须白面微红，醺醺半醉中。",
   "百年随手过，万事转头空。",
   "卧疾瘦居士，行歌狂老翁。",
   "仍闻好事者，将我画屏风。"
  ],
  "title": "自咏"
 },
 {
  "id": 6835,
  "author": "白居易",
  "paragraphs": [
   "闲居静侣偶相招，小饮初酣琴欲调。",
   "我正风前弄秋思，君应天上听云韶。",
   "时和始见陶钧力，物遂方知盛圣朝。",
   "双凤栖梧鱼在藻，飞沈随分各逍遥。"
  ],
  "title": "梦得相过援琴命酒因弹秋思偶咏所怀兼寄继之待价二相府"
 },
 {
  "id": 6836,
  "author": "白居易",
  "paragraphs": [
   "君方对酒缀诗章，我正持斋坐道场。",
   "处处追游虽不去，时时吟咏亦无妨。",
   "霜蓬旧鬓三分白，露菊新花一半黄。",
   "惆怅东篱不同醉，陶家明日是重阳。"
  ],
  "title": "九月八日酬皇甫十见赠"
 },
 {
  "id": 6837,
  "author": "白居易",
  "paragraphs": [
   "东川已过二三春，南国须求一两人。",
   "富贵大都多老大，欢娱太半为亲宾。",
   "如愁翠黛应堪重，买笑黄金莫诉贫。",
   "他日相逢一杯酒，尊前还要落梁尘。"
  ],
  "title": "慕巢尚书书云室人欲为置一歌者非所安也以诗相报因而和之"
 },
 {
  "id": 6838,
  "author": "白居易",
  "paragraphs": [
   "无限少年非我伴，可怜清夜与谁同。",
   "欢娱牢落中心少，亲故凋零四面空。",
   "红叶树飘风起后，白须人立月明中。",
   "前头更有萧条物，老菊衰兰三两丛。"
  ],
  "title": "杪秋独夜"
 },
 {
  "id": 6839,
  "author": "白居易",
  "paragraphs": [
   "郡守轻诗客，乡人薄钓翁。",
   "解怜徐处士，唯有李郎中。"
  ],
  "title": "凭李睦州访徐凝山人"
 },
 {
  "id": 6840,
  "author": "白居易",
  "paragraphs": [
   "江南故吏别来久，今日池边识我无。",
   "不独使君头似雪，华亭鹤死白莲枯。"
  ],
  "title": "苏州故吏"
 },
 {
  "id": 6841,
  "author": "白居易",
  "paragraphs": [
   "岂独爱民兼爱客，不唯能饮又能文。",
   "白苹洲上春传语，柳使君输杨使君。"
  ],
  "title": "得杨湖州书颇夸抚民接宾纵酒题诗因以绝句戏之"
 },
 {
  "id": 6842,
  "author": "白居易",
  "paragraphs": [
   "洛城秋霁后，梵阁暮登时。",
   "此日风烟好，今秋节候迟。",
   "霞光红泛艳，树影碧参差。",
   "莫虑言归晚，牛家有宿期。"
  ],
  "title": "天宫阁秋晴晚望"
 },
 {
  "id": 6843,
  "author": "白居易",
  "paragraphs": [
   "霁月光如练，盈庭复满池。",
   "秋深无热后，夜浅未寒时。",
   "露叶团荒菊，风枝落病棃。",
   "相思懒相访，应是各年衰。"
  ],
  "title": "酬梦得暮秋晴夜对月相忆"
 },
 {
  "id": 6844,
  "author": "白居易",
  "paragraphs": [
   "醉伴腾腾白与刘，何朝何夕不同游。",
   "留连灯下明犹饮，断送尊前倒即休。",
   "催老莫嫌孙稚长，加年须喜鬓毛秋。",
   "教他伯道争存活，无子无孙亦白头。"
  ],
  "title": "同梦得和思黯见赠来诗中先叙三人同䜩之欢次有叹鬓发渐衰嫌孙子催老之意因酬妍唱兼吟鄙怀"
 },
 {
  "id": 6845,
  "author": "白居易",
  "paragraphs": [
   "管妙弦清歌入云，老人合眼醉醺醺。",
   "诚知不及当年听，犹觉闻时胜不闻。"
  ],
  "title": "听歌"
 },
 {
  "id": 6846,
  "author": "白居易",
  "paragraphs": [
   "小宅非全陋，中堂不甚卑。",
   "聊堪会亲族，足以贮妻儿。",
   "暖帐迎冬设，温炉向夜施。",
   "裘新青兔褐，褥软白猿皮。",
   "似鹿眠深草，如鸡宿稳枝。",
   "逐身安枕席，随事有屏帷。",
   "病致衰残早，贫营活计迟。",
   "由来蚕老后，方是茧成时。"
  ],
  "title": "三年冬随事铺设小堂寝处稍似稳暖因念衰病偶吟所怀"
 },
 {
  "id": 6847,
  "author": "白居易",
  "paragraphs": [
   "青毡帐暖喜微雪，红地炉深宜早寒。",
   "走笔小诗能和否，泼醅新酒试尝看。",
   "僧来乞食因留宿，客到开尊便共欢。",
   "临老交亲零落尽，希君恕我取人宽。"
  ],
  "title": "初冬即事呈梦得"
 },
 {
  "id": 6848,
  "author": "白居易",
  "paragraphs": [
   "每入河南府，依然似到家。",
   "杯尝七尹酒，树看十年花。",
   "且健须欢喜，虽衰莫叹嗟。",
   "迎门无故吏，侍坐有新娃。",
   "暖阁谋宵宴，寒庭放晚衙。",
   "主人留宿定，一任夕阳斜。"
  ],
  "title": "自罢河南已换七尹每一入府怅然旧游因宿内厅偶题西壁兼呈韦尹常侍"
 },
 {
  "id": 6849,
  "author": "白居易",
  "paragraphs": [
   "叶覆冰池雪满山，日高慵起未开关。",
   "寒来更亦无过醉，老后何由可得闲。",
   "四海故交唯许汝，十年贫健是樊蛮。",
   "相思莫忘樱桃会，一放狂歌一破颜。"
  ],
  "title": "天寒晚起引酌咏怀寄许州王尚书汝州李常侍"
 },
 {
  "id": 6850,
  "author": "白居易",
  "paragraphs": [
   "柳梢黄嫩草芽新，又入开成第四春。",
   "近日放慵多不出，少年嫌老可相亲。",
   "分司吉傅频过舍，致仕崔卿拟卜邻。",
   "时辈推迁年事到，往还多是白头人。"
  ],
  "title": "四年春"
 },
 {
  "id": 6851,
  "author": "白居易",
  "paragraphs": [
   "白发生来三十年，而今须鬓尽皤然。",
   "歌吟终日如狂叟，衰疾多时似瘦仙。",
   "八戒夜持香火印，三光朝念蘂珠篇。",
   "其余便被春收拾，不作闲游即醉眠。"
  ],
  "title": "白发"
 },
 {
  "id": 6852,
  "author": "白居易",
  "paragraphs": [
   "追欢逐乐少闲时，补贴平生得事迟。",
   "何处花开曾后看，谁家酒熟不先知。",
   "石楼月下吹芦管，金谷风前舞柳枝。",
   "十听春啼变莺舌，三嫌老丑换蛾眉。",
   "乐天一过难知分，犹自咨嗟两鬓丝。"
  ],
  "title": "追欢偶作"
 },
 {
  "id": 6853,
  "author": "白居易",
  "paragraphs": [
   "翩翩白马称金羁，领缀银花尾曳丝。",
   "毛色鲜明人尽爱，性灵驯善主偏知。",
   "免将妾换惭来处，试使奴牵欲上时。",
   "不蹶不惊行步稳，最宜山简醉中骑。"
  ],
  "title": "公垂尚书以白马见寄光洁稳善以诗谢之"
 },
 {
  "id": 6854,
  "author": "白居易",
  "paragraphs": [
   "身著白衣头似雪，时时醉立小楼中。",
   "路人回顾应相怪，十一年来见此翁。"
  ],
  "title": "西楼独立"
 },
 {
  "id": 6855,
  "author": "白居易",
  "paragraphs": [
   "官俸将生计，虽贫岂敢嫌。",
   "金多输陆贾，酒足胜陶潜。",
   "床煖僧敷坐，楼晴妓卷帘。",
   "日遭斋破用，春赖闰加添。",
   "老向欢弥切，狂于饮不廉。",
   "十年闲未足，亦恐涉无厌。"
  ],
  "title": "书事咏怀"
 },
 {
  "id": 6856,
  "author": "白居易",
  "paragraphs": [
   "杜康能散闷，萱草解忘忧。",
   "借问萱逢杜，何如白见刘。",
   "老衰胜少夭，闲乐笑忙愁。",
   "试问同年内，何人得白头。"
  ],
  "title": "酬梦得比萱草见赠"
 },
 {
  "id": 6857,
  "author": "白居易",
  "paragraphs": [
   "苦乐心由我，穷通命任他。",
   "坐倾张翰酒，行唱接舆歌。",
   "荣盛傍看好，优闲自适多。",
   "知君能断事，胜负两如何。"
  ],
  "title": "问皇甫十"
 },
 {
  "id": 6858,
  "author": "白居易",
  "paragraphs": [
   "天宫日暖阁门开，独上迎春饮一杯。",
   "无限游人遥怪我，缘何最老最先来。"
  ],
  "title": "早春独登天宫阁"
 },
 {
  "id": 6859,
  "author": "白居易",
  "paragraphs": [
   "忆抛印绶辞吴郡，衰病当时已有余。",
   "今日贺君兼自喜，八回看换旧铜鱼。"
  ],
  "title": "送苏州李使君赴郡二绝句 一"
 },
 {
  "id": 6860,
  "author": "白居易",
  "paragraphs": [
   "馆娃宫深春日长，乌鹊桥高秋夜凉。",
   "风月不知人世变，奉君直似奉吴王。"
  ],
  "title": "送苏州李使君赴郡二绝句 二"
 },
 {
  "id": 6861,
  "author": "白居易",
  "paragraphs": [
   "茂苑绮罗佳丽地，女湖桃李艳阳时。",
   "心奴已死胡容老，后辈风流是阿谁。"
  ],
  "title": "长洲曲新词"
 },
 {
  "id": 6862,
  "author": "白居易",
  "paragraphs": [
   "江南好，风景旧曾谙。"
  ],
  "title": "忆江南词三首 一"
 },
 {
  "id": 6863,
  "author": "白居易",
  "paragraphs": [
   "江南忆，最忆是杭州。"
  ],
  "title": "忆江南词三首 二"
 },
 {
  "id": 6864,
  "author": "白居易",
  "paragraphs": [
   "江南忆，其次忆吴宫。"
  ],
  "title": "忆江南词三首 三"
 },
 {
  "id": 6865,
  "author": "白居易",
  "paragraphs": [
   "六十八衰翁，乘衰百疾攻。",
   "朽株难免蠹，空穴易来风。",
   "肘痹宜生柳，头旋剧转蓬。",
   "恬然不动处，虚白在胸中。"
  ],
  "title": "病中诗十五首 初病风"
 },
 {
  "id": 6866,
  "author": "白居易",
  "paragraphs": [
   "风疾侵凌临老头，血凝筋滞不调柔。",
   "甘从此后支离卧，赖是从前烂漫游。",
   "回思往事纷如梦，转觉余生杳若浮。",
   "浩气自能充静室，惊飙何必荡虚舟。",
   "腹空先进松花酒，膝冷重装桂布裘。",
   "若问乐天忧病否，乐天知命了无忧。"
  ],
  "title": "病中诗十五首 枕上作"
 },
 {
  "id": 6867,
  "author": "白居易",
  "paragraphs": [
   "一床方丈向阳开，劳动文殊问疾来。",
   "欲界凡夫何足道，四禅天始免风灾。"
  ],
  "title": "病中诗十五首 荅闲上人来问因何风疾"
 },
 {
  "id": 6868,
  "author": "白居易",
  "paragraphs": [
   "世间生老病相随，此事心中久自知。",
   "今日行年将七十，犹须惭愧病来迟。"
  ],
  "title": "病中诗十五首 病中五绝句 一"
 },
 {
  "id": 6869,
  "author": "白居易",
  "paragraphs": [
   "方寸成灰鬓作丝，假如强健亦何为。",
   "家无忧累身无事，正是安闲好病时。"
  ],
  "title": "病中诗十五首 病中五绝句 二"
 },
 {
  "id": 6870,
  "author": "白居易",
  "paragraphs": [
   "李君墓上松应拱，元相池头竹尽枯。",
   "多幸乐天今始病，不知合要苦治无。"
  ],
  "title": "病中诗十五首 病中五绝句 三"
 },
 {
  "id": 6871,
  "author": "白居易",
  "paragraphs": [
   "目昏思寝即安眠，足软妨行便坐禅。",
   "身作医王心是药，不劳和扁到门前。"
  ],
  "title": "病中诗十五首 病中五绝句 四"
 },
 {
  "id": 6872,
  "author": "白居易",
  "paragraphs": [
   "交亲不要苦相忧，亦拟时时强出游。",
   "但有心情何用脚，陆乘肩轝水乘舟。"
  ],
  "title": "病中诗十五首 病中五绝句 五"
 },
 {
  "id": 6873,
  "author": "白居易",
  "paragraphs": [
   "登山临水分无期，泉石烟霞今属谁。",
   "君到嵩阳吟此句，与教二十六峰知。"
  ],
  "title": "病中诗十五首 送嵩客"
 },
 {
  "id": 6874,
  "author": "白居易",
  "paragraphs": [
   "五年花下醉骑行，临卖回头嘶一声。",
   "项籍顾骓犹解叹，乐天别骆岂无情。"
  ],
  "title": "病中诗十五首 卖骆马"
 },
 {
  "id": 6875,
  "author": "白居易",
  "paragraphs": [
   "两枝杨柳小楼中，袅袅多年伴醉翁。",
   "明日放归归去后，世间应不要春风。"
  ],
  "title": "病中诗十五首 别柳枝"
 },
 {
  "id": 6876,
  "author": "白居易",
  "paragraphs": [
   "低屏软褥卧藤床，舁向前轩就日阳。",
   "一足任他为外物，三杯自要沃中肠。",
   "头风若见诗应愈，齿折仍夸笑不妨。",
   "细酌徐吟犹得在，旧游未必便相忘。"
  ],
  "title": "病中诗十五首 就暖偶酌戏诸诗酒旧侣"
 },
 {
  "id": 6877,
  "author": "白居易",
  "paragraphs": [
   "岁暮皤然一老夫，十分流辈九分无。",
   "莫嫌身病人扶侍，犹胜无身可遣扶。"
  ],
  "title": "病中诗十五首 岁暮呈思黯相公皇甫朗之及梦得尚书"
 },
 {
  "id": 6878,
  "author": "白居易",
  "paragraphs": [
   "房传往世为禅客王道前生应画师。",
   "我亦定中观宿命，多生债负是歌诗。",
   "不然何故狂吟咏，病后多于未病时。"
  ],
  "title": "病中诗十五首 自解"
 },
 {
  "id": 6879,
  "author": "白居易",
  "paragraphs": [
   "十年四海故交亲，零落唯残两病身。",
   "共遣数奇从是命，同教步蹇有何因。",
   "眼随老减嫌长夜，体待阳舒望早春。",
   "新乐堂前旧池上，相过亦不要他人。"
  ],
  "title": "岁暮病怀赠梦得"
 },
 {
  "id": 6880,
  "author": "白居易",
  "paragraphs": [
   "梁王捐馆后，枚叟过门时。",
   "有泪人还泣，无情雪不知。",
   "台亭留尽在，宾客散何之。",
   "唯有萧条雁，时来下故池。"
  ],
  "title": "雪后过集贤裴令公旧宅有感"
 },
 {
  "id": 6881,
  "author": "白居易",
  "paragraphs": [
   "岁阴生计两蹉跎，相顾悠悠醉且歌。",
   "厨冷难留乌止屋，门闲可与雀张罗。",
   "病添庄舃吟声苦，贫欠韩康药债多。",
   "日望挥金贺新命，俸钱依旧又如何。"
  ],
  "title": "酬梦得贫居咏怀见赠"
 },
 {
  "id": 6882,
  "author": "白居易",
  "paragraphs": [
   "暖卧摩绵褥，晨倾药酒螺。",
   "昏昏布裘底，病醉睡相和。",
   "末疾徒云尔，余年有几何。",
   "须知差与否，相去校无多。"
  ],
  "title": "酬梦得见喜疾瘳"
 },
 {
  "id": 6883,
  "author": "白居易",
  "paragraphs": [
   "缥缈巫山女，归来七八年。",
   "殷勤湘水曲，留在十三弦。",
   "苦调吟还出，深情咽不传。",
   "万重云水思，今夜月明前。"
  ],
  "title": "夜闻筝中弹潇湘送神曲感旧"
 },
 {
  "id": 6884,
  "author": "白居易",
  "paragraphs": [
   "画梁朽折红窗破，独立池边尽日看。",
   "守得苏州船舫烂，此身争合不衰残。"
  ],
  "title": "感苏州旧舫"
 },
 {
  "id": 6885,
  "author": "白居易",
  "paragraphs": [
   "闲拨船行寻旧池，幽情往事复谁知。",
   "太湖石上镌三字，十五年前陈结之。"
  ],
  "title": "感旧石上字"
 },
 {
  "id": 6886,
  "author": "白居易",
  "paragraphs": [
   "想尔到边头，萧条正值秋。",
   "二年贫御史，八月古邠州。",
   "丝管闻虽乐，风沙见亦愁。",
   "望乡心若苦，不用数登楼。"
  ],
  "title": "见敏中初到邠宁秋日登城楼诗诗中颇多乡思因以寄和"
 },
 {
  "id": 6887,
  "author": "白居易",
  "paragraphs": [
   "每因斋戒断荤腥，渐觉尘劳染爱轻。",
   "六贼定知无气色，三尸应恨少恩情。",
   "酒魔降伏终须尽，诗债填还亦欲平。",
   "从此始堪为弟子，竺干师是古先生。"
  ],
  "title": "斋戒"
 },
 {
  "id": 6888,
  "author": "白居易",
  "paragraphs": [
   "香火一炉灯一盏，白头夜礼佛名经。",
   "何年饮著声闻酒，直到如今醉未醒。"
  ],
  "title": "戏礼经老僧"
 },
 {
  "id": 6889,
  "author": "白居易",
  "paragraphs": [
   "近见诗中叹白发，遥知阃外忆东都。",
   "烟霞偷眼窥来久，富贵黏身摆得无。",
   "新置林园犹濩落，未终婚嫁且踟蹰。",
   "应须待到悬车岁，然后东归伴老夫。"
  ],
  "title": "近见慕巢尚书诗中屡有叹老思退之意又于洛下新置郊居然宠寄方深归心大速因以长句戏而谕之"
 },
 {
  "id": 6890,
  "author": "白居易",
  "paragraphs": [
   "闲来对镜自思量，年貌衰残分所当。",
   "白发万茎何所怪，丹砂一粒不曾尝。",
   "眼昏久被书料理，肺渴多因酒损伤。",
   "今日逢师虽已晚，枕中治老有何方。"
  ],
  "title": "对镜偶吟赠张道士抱元"
 },
 {
  "id": 6891,
  "author": "白居易",
  "paragraphs": [
   "枕上惊新岁，花前念旧欢。",
   "是身老所逼，非意病相干。",
   "风月情犹在，杯觞兴渐阑。",
   "便休心未伏，更试一春看。"
  ],
  "title": "病入新正"
 },
 {
  "id": 6892,
  "author": "白居易",
  "paragraphs": [
   "卧疾来早晚，悬悬将十旬。",
   "婢能寻本草，犬不吠医人。",
   "酒瓮全生醭，歌筵半委尘。",
   "风光还欲好，争向枕前春。"
  ],
  "title": "卧疾来早晚"
 },
 {
  "id": 6893,
  "author": "白居易",
  "paragraphs": [
   "杖策人扶废病身，晴和强起一迎春。",
   "他时蹇跛纵行得，笑杀平原楼上人。"
  ],
  "title": "强起迎春戏寄思黯"
 },
 {
  "id": 6894,
  "author": "白居易",
  "paragraphs": [
   "炼尽少年成白首，忆初相识到今朝。",
   "昔饶春桂长先折，今伴寒松取后凋。",
   "生事纵贫犹可过，风情虽老未全销。",
   "声华宠命人皆得，若个如君历七朝。"
  ],
  "title": "梦得前所酬篇有炼尽美少年之句因思往事兼咏今怀重以长句荅之"
 },
 {
  "id": 6895,
  "author": "白居易",
  "paragraphs": [
   "故纱绛帐旧青毡，药酒醺醺引醉眠。",
   "斗擞弊袍春晚后，摩挲病脚日阳前。",
   "行无筋力寻山水，坐少精神听管弦。",
   "抛掷风光负寒食，曾来未省似今年。"
  ],
  "title": "病后寒食"
 },
 {
  "id": 6896,
  "author": "白居易",
  "paragraphs": [
   "荣枯忧喜与彭殇，都是人间戏一场。",
   "虫臂鼠肝犹不怪，鸡肤鹤发复何伤。",
   "昨因风发甘长往，今遇阳和又小康。",
   "还似远行装束了，迟回且住亦何妨。"
  ],
  "title": "老病相仍以诗自解"
 },
 {
  "id": 6897,
  "author": "白居易",
  "paragraphs": [
   "慕贤入室交先定，结援通家好复成。",
   "新妇不嫌贫活计，娇孙同慰老心情。",
   "洛桥歌酒今朝散，绛路风烟几日行。",
   "欲识离群相恋意，为君扶病出都城。"
  ],
  "title": "皇甫郎中亲家翁赴任绛州宴送出城赠别"
 },
 {
  "id": 6898,
  "author": "白居易",
  "paragraphs": [
   "风痹宜和暖，春来脚较轻。",
   "莺留花下立，鹤引水边行。",
   "发少嫌巾重，颜衰讶镜明。",
   "不论亲与故，自亦昧平生。"
  ],
  "title": "春暖"
 },
 {
  "id": 6899,
  "author": "白居易",
  "paragraphs": [
   "掩户下帘朝睡足，一声黄鸟报残春。",
   "披衣岸帻日高起，两角青衣扶老身。",
   "策杖强行过里巷，引杯闲酌伴亲宾。",
   "莫言病后妨谈笑，犹恐多于不病人。"
  ],
  "title": "残春晚起伴客笑谈"
 },
 {
  "id": 6900,
  "author": "白居易",
  "paragraphs": [
   "连持使节历专城，独贺崔侯最庆荣。",
   "乌府一抛霜简去，朱轮四从板舆行。",
   "发时止许沙鸥送，到日方乘竹马迎。",
   "唯虑郡斋宾友少，数杯春酒共谁倾。"
  ],
  "title": "送唐州崔使君侍亲赴任"
 },
 {
  "id": 6901,
  "author": "白居易",
  "paragraphs": [
   "艳阳时节又蹉跎，迟暮光阴复若何。",
   "一岁平分春日少，百年通计老时多。",
   "多中更被愁牵引，少处兼遭病折磨。",
   "赖有销忧治闷药，君家浓酎我狂歌。"
  ],
  "title": "春晚咏怀赠皇甫朗之"
 },
 {
  "id": 6902,
  "author": "白居易",
  "paragraphs": [
   "五年三月今朝尽，客散筵空独掩扉。",
   "病共乐天相伴住，春随樊子一时归。",
   "闲听莺语移时立，思逐杨花触处飞。",
   "金带缒腰衫委地，年年衰瘦不胜衣。"
  ],
  "title": "春尽日宴罢感事独吟"
 },
 {
  "id": 6903,
  "author": "白居易",
  "paragraphs": [
   "柳老春深日又斜，任他飞向别人家。",
   "谁能更学孩童戏，寻逐春风捉柳花。"
  ],
  "title": "前有别杨柳枝绝句梦得继和云春尽絮飞留不得随风好去落谁家又复戏答"
 },
 {
  "id": 6904,
  "author": "白居易",
  "paragraphs": [
   "水积春塘晚，阴交夏木繁。",
   "舟船如野渡，篱落似江村。",
   "静拂琴床席，香开酒库门。",
   "慵闲无一事，时弄小娇孙。"
  ],
  "title": "池上早夏"
 },
 {
  "id": 6905,
  "author": "白居易",
  "paragraphs": [
   "玉芽珠颗小男儿，罗荐兰汤欲罢时。",
   "芣苢春来盈女手，梧桐老去长孙枝。",
   "庆传媒氏燕先贺，喜报谈家乌预知。",
   "明日贫翁具鸡黍，应须酬赛引雏诗。"
  ],
  "title": "谈氏外孙生三日喜是男偶吟成篇兼戏呈梦得"
 },
 {
  "id": 6906,
  "author": "白居易",
  "paragraphs": [
   "御宇恢皇化，传家叶至公。",
   "华夷臣妾内，尧舜弟兄中。",
   "制度移民俗，文章变国风。",
   "开成与贞观，实录事多同。"
  ],
  "title": "开成大行皇帝挽歌词四首奉敕撰进 一"
 },
 {
  "id": 6907,
  "author": "白居易",
  "paragraphs": [
   "晏驾辞双阙，灵仪出九衢。",
   "上云归碧落，下席葬苍梧。",
   "蓂晚余尧历，龟新启夏图。",
   "三朝联棣萼，从古帝王无。"
  ],
  "title": "开成大行皇帝挽歌词四首奉敕撰进 二"
 },
 {
  "id": 6908,
  "author": "白居易",
  "paragraphs": [
   "严恭七月礼，哀恸万人心。",
   "地感胜秋气，天愁结夕阴。",
   "鼎湖龙渐远，蒙汜日初沈。",
   "唯有云韶乐，长留治世音。"
  ],
  "title": "开成大行皇帝挽歌词四首奉敕撰进 三"
 },
 {
  "id": 6909,
  "author": "白居易",
  "paragraphs": [
   "化成同轨表清平，恩结连枝感圣明。",
   "帝与九龄虽吉梦，山呼万岁是虚声。",
   "月低仪仗辞兰路，风引笳箫入柏城。",
   "老病龙髯攀不及，东周退傅最伤情。"
  ],
  "title": "开成大行皇帝挽歌词四首奉敕撰进 四"
 },
 {
  "id": 6910,
  "author": "白居易",
  "paragraphs": [
   "冠栉心多懒，逢迎兴渐微。",
   "况当时热甚，幸遇客来稀。",
   "湿洒池边地，凉开竹下扉。",
   "露床青篾簟，风架白蕉衣。",
   "院静留僧宿，楼空放妓归。",
   "衰残强欢宴，此事久知非。"
  ],
  "title": "时热少客因咏所怀"
 },
 {
  "id": 6911,
  "author": "白居易",
  "paragraphs": [
   "谢玄晖殁吟声寝，郡阁寥寥笔砚闲。",
   "无复新诗题壁上，虚教远岫列窗间。",
   "忽惊歌雪今朝至，必恐文星昨夜还。",
   "再喜宣城章句动，飞觞遥贺敬亭山。"
  ],
  "title": "宣州崔大夫合老忽以近诗数十首见示吟讽之下窃有所喜因成长句寄题郡斋"
 },
 {
  "id": 6912,
  "author": "白居易",
  "paragraphs": [
   "足疾无加亦不瘳，绵春历夏复经秋。",
   "开颜且酌尊中酒，代步多乘池上舟。",
   "幸有眼前衣食在，兼无身后子孙忧。",
   "应须学取陶彭泽，但委心形任去留。"
  ],
  "title": "足疾"
 },
 {
  "id": 6913,
  "author": "白居易",
  "paragraphs": [
   "岸浅桥平池面宽，飘然轻櫂泛澄澜。",
   "风宜扇引开怀入，树爱舟行仰卧看。",
   "别境客稀知不易，能诗人少咏应难。",
   "唯怜吕叟时相伴，同把磻溪旧钓竿。"
  ],
  "title": "晚池泛舟遇景成咏赠吕处士"
 },
 {
  "id": 6914,
  "author": "白居易",
  "paragraphs": [
   "夜来携手梦同游，晨起盈巾泪莫收。",
   "漳浦老身三度病，咸阳草树八回秋。",
   "君埋泉下泥销骨，我寄人间雪满头。",
   "阿卫韩郎相次去，夜台茫昧得知不。"
  ],
  "title": "梦微之"
 },
 {
  "id": 6915,
  "author": "白居易",
  "paragraphs": [
   "炎凉迁次速如飞，又脱生衣著熟衣。",
   "绕壁暗蛩无限思，恋巢寒燕未能归。",
   "须知流辈年年失，莫叹衰容日日非。",
   "旧语相传聊自慰，世间七十老人稀。"
  ],
  "title": "感秋咏意"
 },
 {
  "id": 6916,
  "author": "白居易",
  "paragraphs": [
   "眼渐昏昏耳渐聋，满头霜雪半身风。",
   "已将身出浮云外，犹寄形于逆旅中。",
   "觞咏罢来宾阁闭，笙歌散后妓房空。",
   "世缘俗念消除尽，别是人间清净翁。"
  ],
  "title": "老病幽独偶吟所怀"
 },
 {
  "id": 6917,
  "author": "白居易",
  "paragraphs": [
   "道行无喜退无忧，舒卷如云得自由。",
   "良冶动时为哲匠，巨川济了作虚舟。",
   "竹亭阴合偏宜夏，水槛风凉不待秋。",
   "遥爱翩翩双紫凤，入同官署出同游。"
  ],
  "title": "和杨尚书罢相后夏日游永安水亭兼招本曹杨侍郎同行"
 },
 {
  "id": 6918,
  "author": "白居易",
  "paragraphs": [
   "衣食支吾婚嫁毕，从今家事不相仍。",
   "夜眠身是投林鸟，朝饭心同乞食僧。",
   "清唳数声松下鹤，寒光一点竹间灯。",
   "中宵入定跏趺坐，女唤妻呼多不应。"
  ],
  "title": "在家出家"
 },
 {
  "id": 6919,
  "author": "白居易",
  "paragraphs": [
   "露白风清庭户凉，老人先著夹衣裳。",
   "舞腰歌袖抛何处，唯对无弦琴一张。"
  ],
  "title": "夜凉"
 },
 {
  "id": 6920,
  "author": "白居易",
  "paragraphs": [
   "衰残与世日相疏，惠好唯君分有余。",
   "茶药赠多因病久，衣裳寄早及寒初。",
   "交情郑重金相似，诗韵清锵玉不如。",
   "醉傅狂言人尽笑，独知我者是尚书。"
  ],
  "title": "继之尚书自余病来寄遗非一又蒙览醉吟先生传题诗以美之今以此篇用伸酬谢"
 },
 {
  "id": 6921,
  "author": "白居易",
  "paragraphs": [
   "经年不到龙门寺，今夜何人知我情。",
   "还向畅师房里宿，新秋月色旧滩声。"
  ],
  "title": "五年秋病后独宿香山寺三绝句 一"
 },
 {
  "id": 6922,
  "author": "白居易",
  "paragraphs": [
   "饮徒歌伴今何在，雨散云飞尽不回。",
   "从此香山风月夜，祗应长是一身来。"
  ],
  "title": "五年秋病后独宿香山寺三绝句 二"
 },
 {
  "id": 6923,
  "author": "白居易",
  "paragraphs": [
   "石盆泉畔石楼头，十二年来昼夜游。",
   "更过今年年七十，假如无病亦宜休。"
  ],
  "title": "五年秋病后独宿香山寺三绝句 三"
 },
 {
  "id": 6924,
  "author": "白居易",
  "paragraphs": [
   "烟满秋堂月满庭，香花漠漠磬泠泠。",
   "谁能来此寻真谛，白老新开一藏经。"
  ],
  "title": "题香山新经堂招僧"
 },
 {
  "id": 6925,
  "author": "白居易",
  "paragraphs": [
   "偶因携酒寻村客，聊复回车访薜萝。",
   "且值雪寒相慰问，不妨春暖更经过。",
   "翁居山下年空老，我得人间事校多。",
   "一种共翁头似雪，翁无衣食自如何。"
  ],
  "title": "偶题邓公"
 },
 {
  "id": 6926,
  "author": "白居易",
  "paragraphs": [
   "津桥残月晓沈沈，风露凄清禁署深。",
   "城柳宫槐谩摇落，悲愁不到贵人心。"
  ],
  "title": "早入皇城赠王留守仆射"
 },
 {
  "id": 6927,
  "author": "白居易",
  "paragraphs": [
   "三十年前草堂主，而今虽在鬓如丝。",
   "登山寻水应无力，不似江州司马时。",
   "渐伏酒魔休放醉，犹残口业未抛诗。",
   "君行过到𬬻峰下，为报东林长老知。"
  ],
  "title": "寄题庐山旧草堂兼呈二林寺道侣"
 },
 {
  "id": 6928,
  "author": "白居易",
  "paragraphs": [
   "先生老去饮无兴，居士病来闲有余。",
   "犹觉醉吟多放逸，不如禅定更清虚。",
   "柘枝紫袖教丸药，羯鼓苍头遣种蔬。",
   "却被山僧戏相问，一时改业意何如。"
  ],
  "title": "改业"
 },
 {
  "id": 6929,
  "author": "白居易",
  "paragraphs": [
   "劳师送我下山行，此别何人识此情。",
   "我已七旬师九十，当知后会在他生。"
  ],
  "title": "山下留别佛光和尚"
 },
 {
  "id": 6930,
  "author": "白居易",
  "paragraphs": [
   "岭上白云朝未散，田中青麦旱将枯。",
   "自生自灭成何事，能逐东风作雨无。"
  ],
  "title": "山中五绝句 岭上云"
 },
 {
  "id": 6931,
  "author": "白居易",
  "paragraphs": [
   "漠漠斑斑石上苔，幽芳静绿绝纤埃。",
   "路傍凡草荣遭遇，曾得七香车辗来。"
  ],
  "title": "山中五绝句 石上苔"
 },
 {
  "id": 6932,
  "author": "白居易",
  "paragraphs": [
   "香檀文桂苦雕镌，生理何曾得自全。",
   "知我无材老樗否，一枝不损尽天年。"
  ],
  "title": "山中五绝句 林下樗"
 },
 {
  "id": 6933,
  "author": "白居易",
  "paragraphs": [
   "海水桑田欲变时，风涛翻覆沸天池。",
   "鲸吞蛟鬬波成血，深涧游鱼乐不知。"
  ],
  "title": "山中五绝句 涧中鱼"
 },
 {
  "id": 6934,
  "author": "白居易",
  "paragraphs": [
   "千年鼠化白蝙蝠，黑洞深藏避网罗。",
   "远害全身诚得计，一生幽暗又如何。"
  ],
  "title": "山中五绝句 洞中蝙蝠"
 },
 {
  "id": 6935,
  "author": "白居易",
  "paragraphs": [
   "心问身云何泰然，严冬暖被日高眠。",
   "放君快活知恩否，不早朝来十一年。"
  ],
  "title": "自戏三绝句 心问身"
 },
 {
  "id": 6936,
  "author": "白居易",
  "paragraphs": [
   "心是身王身是宫，君今居在我宫中。",
   "是君家舍君须爱，何事论恩自说功。"
  ],
  "title": "自戏三绝句 身报心"
 },
 {
  "id": 6937,
  "author": "白居易",
  "paragraphs": [
   "因我疏慵休罢早，遣君安乐岁时多。",
   "世间老苦人何限，不放君闲奈我何。"
  ],
  "title": "自戏三绝句 心重荅身"
 },
 {
  "id": 6938,
  "author": "白居易",
  "paragraphs": [
   "忽忆前年初病后，此生甘分不衔杯。",
   "谁能料得今春事，又向刘家饮酒来。"
  ],
  "title": "会昌元年春五绝句 病后喜过刘家"
 },
 {
  "id": 6939,
  "author": "白居易",
  "paragraphs": [
   "鸡球饧粥屡开筵，谈笑讴吟间管弦。",
   "一月三回寒食会，春光应不负今年。"
  ],
  "title": "会昌元年春五绝句 赠举之仆射"
 },
 {
  "id": 6940,
  "author": "白居易",
  "paragraphs": [
   "病闻川守贺筵开，起伴尚书饮一杯。",
   "任意少年长笑我，老人自觅老人来。"
  ],
  "title": "会昌元年春五绝句 卢尹贺梦得会中作"
 },
 {
  "id": 6941,
  "author": "白居易",
  "paragraphs": [
   "春风可惜无多日，家酝唯残软半瓶。",
   "犹望君归同一醉，篮舁早晚入槐亭。"
  ],
  "title": "会昌元年春五绝句 题朗之槐亭"
 },
 {
  "id": 6942,
  "author": "白居易",
  "paragraphs": [
   "谁人功画麒麟阁，何客新投魑魅乡。",
   "两处荣枯君莫问，残春更醉两三场。"
  ],
  "title": "会昌元年春五绝句 劝梦得酒"
 },
 {
  "id": 6943,
  "author": "白居易",
  "paragraphs": [
   "风吹杨柳出墙枝，忆得同欢共醉时。",
   "每到集贤坊地过，不曾一度不低眉。"
  ],
  "title": "过裴令公宅二绝句 一"
 },
 {
  "id": 6944,
  "author": "白居易",
  "paragraphs": [
   "梁王旧馆雪蒙蒙，愁杀邹枚二老翁。",
   "假使明朝深一尺，亦无人到兔园中。"
  ],
  "title": "过裴令公宅二绝句 二"
 },
 {
  "id": 6945,
  "author": "白居易",
  "paragraphs": [
   "长告今朝满十旬，从兹萧洒便终身。",
   "老嫌手重抛牙笏，病喜头轻换角巾。",
   "疏傅不朝悬组绶，尚平无累毕婚姻。",
   "人言世事何时了，我是人间事了人。"
  ],
  "title": "百日假满少傅官停自喜言怀"
 },
 {
  "id": 6946,
  "author": "白居易",
  "paragraphs": [
   "畏景又加旱，火云殊未收。",
   "篱暄饥有雀，池涸渴无鸥。",
   "岸帻头仍痛，褰裳汗亦流。",
   "若为当此日，迁客向炎州。"
  ],
  "title": "早热"
 },
 {
  "id": 6947,
  "author": "白居易",
  "paragraphs": [
   "坊静居新深且幽，忽疑缩地到沧洲。",
   "宅东篱缺嵩峰出，堂后池开洛水流。",
   "高下三层盘野径，沿洄十里泛渔舟。",
   "若能为客烹鸡黍，愿伴田苏日日游。"
  ],
  "title": "题崔少尹上林坊新居"
 },
 {
  "id": 6948,
  "author": "白居易",
  "paragraphs": [
   "烟萝初合涧新开，闲上西亭日几回。",
   "老病归山应未得，且移泉石就身来。"
  ],
  "title": "新涧亭"
 },
 {
  "id": 6949,
  "author": "白居易",
  "paragraphs": [
   "往年江外抛桃叶，去岁楼中别柳枝。",
   "寂寞春来一杯酒，此情唯有李君知。"
  ],
  "title": "对酒有怀寄李十九郎中"
 },
 {
  "id": 6950,
  "author": "白居易",
  "paragraphs": [
   "君年殊未及悬车，未合将闲逐老夫。",
   "身健正宜金印绶，位高方称白髭须。",
   "若论尘事何由了，但问云心自在无。",
   "进退是非俱是梦，丘中阙下亦何殊。"
  ],
  "title": "杨六尚书频寄新诗诗中多有思闲相就之志因书鄙意报而谕之"
 },
 {
  "id": 6951,
  "author": "白居易",
  "paragraphs": [
   "且喜同年满七旬，莫嫌衰病莫嫌贫。",
   "已为海内有名客，又占世间长命人。",
   "耳里声闻新将相，眼前失尽故交亲。",
   "尊荣富寿难兼得，闲坐思量最要身。"
  ],
  "title": "偶吟自慰兼呈梦得"
 },
 {
  "id": 6952,
  "author": "白居易",
  "paragraphs": [
   "相府潮阳俱梦中，梦中何者是穷通。",
   "他时事过方应悟，不独荣空辱亦空。"
  ],
  "title": "寄潮州杨继之"
 },
 {
  "id": 6953,
  "author": "白居易",
  "paragraphs": [
   "黄昏惨惨雪霏霏，白首相欢醉不归。",
   "四个老人三百岁人间此会亦应稀。"
  ],
  "title": "雪暮偶与梦得同致仕裴宾客王尚书饮"
 },
 {
  "id": 6954,
  "author": "白居易",
  "paragraphs": [
   "夜寒生酒思，晓雪引诗情。",
   "热饮一两盏，冷吟三五声。",
   "铺花怜地冻，销玉畏天晴。",
   "好拂乌巾出，宜披鹤氅行。"
  ],
  "title": "雪朝乘兴欲诣李司徒留守先以五韵戏之"
 },
 {
  "id": 6955,
  "author": "白居易",
  "paragraphs": [
   "为怜清浅爱潺湲，一日三回到水边。",
   "若道归仁滩更好，主人何故别三年。"
  ],
  "title": "赠思黯"
 },
 {
  "id": 6956,
  "author": "白居易",
  "paragraphs": [
   "都子新歌有性灵，一声格转已堪听。",
   "更听唱到嫦娥字，犹有樊家旧典刑。"
  ],
  "title": "听歌六绝句 听都子歌"
 },
 {
  "id": 6957,
  "author": "白居易",
  "paragraphs": [
   "管急弦繁拍渐稠，绿腰宛转曲终头。",
   "诚知乐世声声乐，老病人听未免愁。"
  ],
  "title": "听歌六绝句 乐世"
 },
 {
  "id": 6958,
  "author": "白居易",
  "paragraphs": [
   "五言一遍最殷勤，调少情多似有因。",
   "不会当时翻曲意，此声肠断为何人。"
  ],
  "title": "听歌六绝句 水调"
 },
 {
  "id": 6959,
  "author": "白居易",
  "paragraphs": [
   "玉管朱弦莫急催，容听歌送十分杯。",
   "长爱夫怜第二句，请君重唱夕阳开。"
  ],
  "title": "听歌六绝句 想夫怜"
 },
 {
  "id": 6960,
  "author": "白居易",
  "paragraphs": [
   "世传满子是人名，临就刑时曲始成。",
   "一曲四调歌八叠，从头便是断肠声。"
  ],
  "title": "听歌六绝句 何满子"
 },
 {
  "id": 6961,
  "author": "白居易",
  "paragraphs": [
   "绿杨陌上送行人，马去车回一望尘。",
   "不觉别时红泪尽，归来无泪可沾巾。"
  ],
  "title": "听歌六绝句 离别难"
 },
 {
  "id": 6962,
  "author": "白居易",
  "paragraphs": [
   "坐安卧稳舆平肩，倚杖披衫绕四边。",
   "空腹三杯卯后酒，曲肱一觉醉中眠。",
   "更无忙苦吟闲乐，恐是人间自在天。"
  ],
  "title": "闲乐"
 },
 {
  "id": 6963,
  "author": "白居易",
  "paragraphs": [
   "袅袅檐树动，好风西南来。",
   "红缸霏微灭，碧幌飘飖开。",
   "披襟有余凉，拂簟无纤埃。",
   "但喜烦暑退，不惜光阴催。",
   "河秋稍清浅，月午方裴回。",
   "或行或坐卧，体适心悠哉。",
   "美人在浚都，旌旗绕楼台。",
   "虽非沧溟阻，难见如蓬莱。",
   "蝉迎节又换，雁送书未回。",
   "君位日宠重，我年日摧颓。",
   "无因风月下，一举平生杯。"
  ],
  "title": "立秋夕凉风忽至炎暑稍消即事咏怀寄汴州节度使李二十尚书"
 },
 {
  "id": 6964,
  "author": "白居易",
  "paragraphs": [
   "十载与君别，常感新蝉鸣。",
   "今年共君听，同在洛阳城。",
   "噪处知林静，闻时觉景清。",
   "凉风忽袅袅，秋思先秋生。",
   "残槿花边立，老槐阴下行。",
   "虽无索居恨，还动长年情。",
   "且喜未聋耳，年年闻此声。"
  ],
  "title": "开成二年夏闻新蝉赠梦得"
 },
 {
  "id": 6965,
  "author": "白居易",
  "paragraphs": [
   "平生见流水，见此转留连。",
   "况此朱门内，君家新引泉。",
   "伊流决一带，洛石砌千拳。",
   "与君三伏月，满耳作潺湲。",
   "深处碧磷磷，浅处清溅溅。",
   "埼岸束呜咽，沙汀散沦涟。",
   "翻浪雪不尽，澄波空共鲜。",
   "两岸滟滪口，一泊潇湘天。",
   "曾作天南客，漂流六七年。",
   "何山不倚杖，何水不停船。",
   "巴峡声心里，松江色眼前。",
   "今朝小滩上，能不思悠然。"
  ],
  "title": "题牛相公归仁里宅新成小滩"
 },
 {
  "id": 6966,
  "author": "白居易",
  "paragraphs": [
   "陶云爱吾庐，吾亦爱吾屋。",
   "屋中有琴书，聊以慰幽独。",
   "是时三月半，花落庭芜绿。",
   "舍上晨鸠鸣，窗间春睡足。",
   "睡足起闲坐，景晏方栉沐。",
   "今日非十斋，庖童馈鱼肉。",
   "饥来恣餐歠，冷热随所欲。",
   "饱竟快搔爬，筋骸无检束。",
   "岂徒畅肢体，兼欲遗耳目。",
   "便可傲松乔，何假杯中渌。"
  ],
  "title": "春日闲居三首 一"
 },
 {
  "id": 6967,
  "author": "白居易",
  "paragraphs": [
   "广池春水平，群鱼恣游泳。",
   "新林绿阴成，众鸟欣相鸣。",
   "时我亦潇洒，适无累与病。",
   "鱼鸟人则殊，同归于遂性。",
   "缅思山梁雉，时哉感孔圣。",
   "圣人不得所，慨然叹时命。",
   "我今对鳞羽，取乐成谣咏。",
   "得所仍得时，吾生一何幸。"
  ],
  "title": "春日闲居三首 二"
 },
 {
  "id": 6968,
  "author": "白居易",
  "paragraphs": [
   "劳者不觉歌，歌其劳苦事。",
   "逸者不觉歌，歌其逸乐意。",
   "问我逸如何，闲居多兴味。",
   "问我乐如何，闲官少忧累。",
   "又问俸厚薄，百千随月至。",
   "又问年几何，七十行欠二。",
   "所得皆过望，省躬良可愧。",
   "马闲无羁绊，鹤老有禄位。",
   "设自为化工，优饶只如是。",
   "安得不歌咏，默默受天赐。"
  ],
  "title": "春日闲居三首 三"
 },
 {
  "id": 6969,
  "author": "白居易",
  "paragraphs": [
   "阁前竹萧萧，阁下水潺潺。",
   "拂簟卷帘坐，清风生其间。",
   "静闻新蝉鸣，远见飞鸟还。",
   "但有巾挂壁，而无客叩关。",
   "二疏返故里，四老归旧山。",
   "吾亦适所愿，求闲而得闲。"
  ],
  "title": "小阁闲坐"
 },
 {
  "id": 6970,
  "author": "白居易",
  "paragraphs": [
   "逸少集兰亭，季伦宴金谷。",
   "金谷太繁华，兰亭阙丝竹。",
   "何如今日会，浥涧平泉曲。",
   "杯酒与管弦，贫中随分足。",
   "紫鲜林笋嫩，红润园桃熟。",
   "采摘助盘筵，芳滋盈口腹。",
   "闲吟暮云碧，醉藉春草绿。",
   "舞妙艳流风，歌清叩寒玉。",
   "古诗惜昼短，劝我令秉烛。",
   "是夜勿言归，相携石楼宿。"
  ],
  "title": "游平泉宴浥涧宿香山石楼赠座客"
 },
 {
  "id": 6971,
  "author": "白居易",
  "paragraphs": [
   "袅袅过水桥，微微入林路。",
   "幽境深谁知，老身闲独步。",
   "行行何所爱，遇物自成趣。",
   "平滑青盘石，低密绿阴树。",
   "石上一素琴，树下双草屦。",
   "此是荣先生，坐禅三乐处。"
  ],
  "title": "池上幽境"
 },
 {
  "id": 6972,
  "author": "白居易",
  "paragraphs": [
   "时暑不出门，亦无宾客至。",
   "静室深下帘，小庭新扫地。",
   "褰裳复岸帻，闲傲得自恣。",
   "朝景枕簟清，乘凉一觉睡。",
   "午餐何所有，鱼肉一两味。",
   "夏服亦无多，蕉纱三五事。",
   "资身既给足，长物徒烦费。",
   "若比箪瓢人，吾今太富贵。"
  ],
  "title": "夏日闲放"
 },
 {
  "id": 6973,
  "author": "白居易",
  "paragraphs": [
   "宫漏滴渐阑，城乌啼复歇。",
   "此时若不醉，争奈千门月。",
   "主人中夜起，妓烛前罗列。",
   "歌袂默收声，舞鬟低赴节。",
   "弦吟玉柱品，酒透金杯热。",
   "朱颜忽已酡，清奏犹未阕。",
   "妍词黯先唱，逸韵刘继发。",
   "铿然双雅音，金石相磨戛。"
  ],
  "title": "和思黯居守独饮偶醉见示六韵时梦得和篇先成颇为丽绝时添两韵继而美之"
 },
 {
  "id": 6974,
  "author": "白居易",
  "paragraphs": [
   "众皆赏春色，君独怜春意。",
   "春意竟如何，老夫知此味。",
   "烛余减夜漏，衾暖添朝睡。",
   "恬和台上风，虚润池边地。",
   "开迟花养艳，语懒莺含思。",
   "似讶隔年斋，如劝迎春醉。",
   "何日同宴游，心期二月二。"
  ],
  "title": "和梦得洛中早春见赠七韵"
 },
 {
  "id": 6975,
  "author": "白居易",
  "paragraphs": [
   "蔼蔼美周宅，樱繁春日斜。",
   "一为洛下客，十见池上花。",
   "烂熳岂无意，为君占年华。",
   "风光饶此树，歌舞胜诸家。",
   "失尽白头伴，长成红粉娃。",
   "停杯两相顾，堪喜亦堪嗟。"
  ],
  "title": "樱桃花下有感而作"
 },
 {
  "id": 6976,
  "author": "白居易",
  "paragraphs": [
   "布衾寒拥颈，毡履温承足。",
   "独立冰池前，久看洗霜竹。",
   "先除老且病，次去纤而曲。",
   "剪弃犹可怜，琅玕十余束。",
   "青青复籊籊，颇异凡草木。",
   "依然若有情，回头语僮仆。",
   "小者截鱼竿，大者编茅屋。",
   "勿作篲与箕，而令粪土辱。"
  ],
  "title": "洗竹"
 },
 {
  "id": 6977,
  "author": "白居易",
  "paragraphs": [
   "形适外无恙，心恬内无忧。",
   "夜来新沐浴，肌发舒且柔。",
   "宽裁夹乌帽，厚絮长白裘。",
   "裘温裹我足，帽暖覆我头。",
   "先进酒一杯，次举粥一瓯。",
   "半酣半饱时，四体春悠悠。",
   "是月岁阴暮，惨冽天地愁。",
   "白日冷无光，黄河冻不流。",
   "何处征戍行，何人羁旅游。",
   "穷途绝粮客，寒狱无灯囚。",
   "劳生彼何苦，遂性我何优。",
   "抚心但自愧，孰知其所由。"
  ],
  "title": "新沐浴"
 },
 {
  "id": 6978,
  "author": "白居易",
  "paragraphs": [
   "晰晰燎火光，氲氲腊酒香。",
   "嗤嗤童稚戏，迢迢岁夜长。",
   "堂上书帐前，长幼合成行。",
   "以我年最长，次第来称觞。",
   "七十期渐近，万绿心已忘。",
   "不唯少欢乐，兼亦无悲伤。",
   "素屏应居士，青衣侍孟光。",
   "夫妻老相对，各坐一绳床。"
  ],
  "title": "三年除夜"
 },
 {
  "id": 6979,
  "author": "白居易",
  "paragraphs": [
   "不鬬门馆华，不鬬林园大。",
   "但鬬为主人，一坐十余载。",
   "回看甲乙第，列在都城内。",
   "素垣夹朱门，蔼蔼遥相对。",
   "主人安在哉，富贵去不回。",
   "池乃为鱼凿，林乃为禽栽。",
   "何如小园主，拄杖闲即来。",
   "亲宾有时会，琴酒连夜开。",
   "以此聊自足，不羡大池台。"
  ],
  "title": "自题小园"
 },
 {
  "id": 6980,
  "author": "白居易",
  "paragraphs": [
   "有酒病不饮，有诗慵不吟。",
   "头眩罢垂钩，手痹休援琴。",
   "竟日悄无事，所居闲且深。",
   "外安支离体，中养希夷心。",
   "窗户纳秋景，竹木澄夕阴。",
   "宴坐小池畔，清风时动襟。"
  ],
  "title": "病中宴坐"
 },
 {
  "id": 6981,
  "author": "白居易",
  "paragraphs": [
   "促促急景中，蠢蠢微尘里。",
   "生涯有分限，爱恋无终已。",
   "早夭羡中年，中年羡暮齿。",
   "暮齿又贪生，服食求不死。",
   "朝吞太阳精，夕吸秋石髓。",
   "徼福反成灾，药误者多矣。",
   "以之资嗜欲，又望延甲子。",
   "天人阴隲间，亦恐无此理。",
   "域中有真道，所说不如此。",
   "后身始身存，吾闻诸老氏。"
  ],
  "title": "戒药"
 },
 {
  "id": 6982,
  "author": "白居易",
  "paragraphs": [
   "前日君家饮，昨日王家宴。",
   "今日过我庐，三日三会面。",
   "当歌聊自放，对酒交相劝。",
   "为我尽一杯，与君发三愿。",
   "一愿世清平，二愿身强健。",
   "三愿临老头，数与君相见。"
  ],
  "title": "赠梦得"
 },
 {
  "id": 6983,
  "author": "白居易",
  "paragraphs": [
   "白日下骎骎，青天高浩浩。",
   "人生在其中，适时即为好。",
   "劳我以少壮，息我以衰老。",
   "顺之多吉寿，违之或凶夭。",
   "我初五十八，息老虽非早。",
   "一闲十三年，所得亦不少。",
   "况加禄仕后，衣食常温饱。",
   "又从风疾来，女嫁男婚了。",
   "胸中一无事，浩气凝襟抱。",
   "飘若云信风，乐于鱼在藻。",
   "桑榆坐已暮，钟漏行将晓。",
   "皤然七十翁，亦足称寿考。",
   "筋骸本非实，一束芭蕉草。",
   "眷属偶相依，一夕同栖鸟。",
   "去何有顾恋，住亦无忧恼。",
   "生死尚复然，其余安足道。",
   "是故临老心，冥然合玄造。"
  ],
  "title": "逸老"
 },
 {
  "id": 6984,
  "author": "白居易",
  "paragraphs": [
   "圣择狂夫言，俗信老人语。",
   "我有老狂词，听之吾语汝。",
   "吾观器用中，剑锐锋多伤。",
   "吾观形骸内，骨劲齿先亡。",
   "寄言处世者，不可苦刚强。",
   "龟性愚且善，鸠心钝无恶。",
   "人贱拾支床，鹘欺擒暖脚。",
   "寄言立身者，不得全柔弱。",
   "彼固罹祸难，此未免忧患。",
   "于何保终吉，强弱刚柔间。",
   "上遵周孔训，旁鉴老庄言。",
   "不唯鞭其后，亦要轭其先。"
  ],
  "title": "遇物感兴因示子弟"
 },
 {
  "id": 6985,
  "author": "白居易",
  "paragraphs": [
   "春尽杂英歇，夏初芳草深。",
   "薰风自南至，吹我池上林。",
   "绿苹散还合，頳鲤跳复沈。",
   "新叶有佳色，残莺犹好音。",
   "依然谢家物，池酌对风琴。",
   "惭无康乐作，秉笔思沈吟。",
   "境胜才思劣，诗成不称心。"
  ],
  "title": "首夏南池独酌"
 },
 {
  "id": 6986,
  "author": "白居易",
  "paragraphs": [
   "七年为少傅，品高俸不薄。",
   "乘轩已多惭，况是一病鹤。",
   "又及悬车岁，筋力转衰弱。",
   "岂以贫是忧，尚为名所缚。",
   "今春始病免，缨组初摆落。",
   "蜩甲有何知，云心无所著。",
   "囷中残旧谷，可备岁饥恶。",
   "园中多新蔬，未至食藜藿。",
   "不求安师卜，不问陈生药。",
   "但对丘中琴，时开池上酌。",
   "信风舟不系，掉尾鱼方乐。",
   "亲友不我知，而忧我寂寞。"
  ],
  "title": "官俸初罢亲故见忧以诗谕之"
 },
 {
  "id": 6987,
  "author": "白居易",
  "paragraphs": [
   "自哂此迂叟，少迂老更迂。",
   "家计不一问，园林聊自娱。",
   "竹间琴一张，池上酒一壶。",
   "更无俗物到，但与秋光俱。",
   "古石苍错落，新泉碧萦纡。",
   "焉用车马客，即此是吾徒。",
   "犹有所思人，各在城一隅。",
   "杳然爱不见，搔首方踟蹰。",
   "玄晏风韵远，子真云貌孤。",
   "诚知厌朝市，何必忆江湖。",
   "能来小涧上，一听潺湲无。"
  ],
  "title": "闲居偶吟招郑庶子皇甫郎中"
 },
 {
  "id": 6988,
  "author": "白居易",
  "paragraphs": [
   "嵌巉嵩石峭，皎洁伊流清。",
   "立为远峰势，激作寒玉声。",
   "夹岸罗密树，面滩开小亭。",
   "忽疑严子濑，流入洛阳城。",
   "是时群动息，风静微月明。",
   "高枕夜悄悄，满耳秋泠泠。",
   "终日临大道，何人知此情。",
   "此情苟自惬，亦不要人听。"
  ],
  "title": "亭西墙下伊渠水中置石激流潺湲成韵颇有幽趣以诗记之"
 },
 {
  "id": 6989,
  "author": "白居易",
  "paragraphs": [
   "有石白磷磷，有水清潺潺。",
   "有叟头似雪，婆娑乎其间。",
   "进不趋要路，退不入深山。",
   "深山太濩落，要路多险艰。",
   "不如家池上，乐逸无忧患。",
   "有食适吾口，有酒酡吾颜。",
   "恍惚游醉乡，希夷造玄关。",
   "五千言下悟，十二年来闲。",
   "富者我不顾，贵者我不攀。",
   "唯有天坛子，时来一往还。"
  ],
  "title": "闲题家池寄王屋张道士"
 },
 {
  "id": 6990,
  "author": "白居易",
  "paragraphs": [
   "龙门苍石壁，浥涧碧潭水。",
   "各在一山隅，迢遥几十里。",
   "清镜碧屏风，惜哉信为美。",
   "爱而不得见，亦与无相似。",
   "闻君每来去，矻矻事行李。",
   "脂辖复裹粮，心力颇劳止。",
   "未如吾舍下，石与泉甚迩。",
   "凿凿复溅溅，昼夜流不已。",
   "洛石千万拳，衬波铺锦绮。",
   "海珉一两片，激濑含宫征。",
   "绿宜春濯足，净可朝漱齿。",
   "绕砌紫鳞游，拂帘白鸟起。",
   "何言履道叟，便是沧浪子。",
   "君若趁归程，请君先到此。",
   "愿以潺湲声，洗君尘土耳。"
  ],
  "title": "李卢二中丞各创山居俱夸胜绝然去城稍远来往颇劳弊居新泉实在宇下偶题十五韵聊戏二君"
 },
 {
  "id": 6991,
  "author": "白居易",
  "paragraphs": [
   "一片瑟瑟石，数竿青青竹。",
   "向我如有情，依然看不足。",
   "况临北窗下，复近西塘曲。",
   "筠风散余清，苔雨含微绿。",
   "有妻亦衰老，无子方茕独。",
   "莫掩夜窗扉，共渠相伴宿。"
  ],
  "title": "北窗竹石"
 },
 {
  "id": 6992,
  "author": "白居易",
  "paragraphs": [
   "吾为尔先生，尔为吾弟子。",
   "孔门有遗训，复坐吾告尔。",
   "先生馔酒食，弟子服劳止。",
   "孝敬不在他，在兹而已矣。",
   "欲我少忧愁，欲我多欢喜。",
   "无如酝好酒，酒须多且旨。",
   "旨即宾可留，多即罍不耻。",
   "吾更有一言，尔宜听入耳。",
   "人老多忧贫，人病多忧死。",
   "我今虽老病，所忧不在此。",
   "忧在半酣时，尊空座客起。"
  ],
  "title": "饮后戏示弟子"
 },
 {
  "id": 6993,
  "author": "白居易",
  "paragraphs": [
   "雨砌长寒芜，风庭落秋果。",
   "窗间有闲叟，尽日看书坐。",
   "书中见往事，历历知福祸。",
   "多取终厚亡，疾驱必先堕。",
   "劝君少干名，名为锢身鏁。",
   "劝君少求利，利是焚身火。",
   "我心知已久，吾道无不可。",
   "所以雀罗门，不能寂寞我。"
  ],
  "title": "闲坐看书贻诸少年"
 },
 {
  "id": 6994,
  "author": "白居易",
  "paragraphs": [
   "夜梦上嵩山，独携藜杖出。",
   "千岩与万壑，游览皆周毕。",
   "梦中足不病，健似少年日。",
   "既悟神返初，依然旧形质。",
   "始知形神内，形病神无疾。",
   "形神两是幻，梦寐俱非实。",
   "昼行虽蹇涩，夜步颇安逸。",
   "昼夜既平分，其间何得失。"
  ],
  "title": "梦上山"
 },
 {
  "id": 6995,
  "author": "白居易",
  "paragraphs": [
   "人生七十稀，我年幸过之。",
   "远行将尽路，春梦欲觉时。",
   "家事口不问，世名心不思。",
   "老既不足叹，病亦不能治。",
   "扶持仰婢仆，将养信妻儿。",
   "饥饱进退食，寒暄加减衣。",
   "声妓放郑卫，裘马脱轻肥。",
   "百事尽除去，尚余酒与诗。",
   "兴来吟一篇，吟罢酒一卮。",
   "不独适情性，兼用扶衰羸。",
   "云液洒六腑，阳和生四肢。",
   "于中我自乐，此外吾不知。",
   "寄问同老者，舍此将安归。",
   "莫学蓬心叟，胸中残是非。"
  ],
  "title": "对酒闲吟赠同老者"
 },
 {
  "id": 6996,
  "author": "白居易",
  "paragraphs": [
   "皤然一老子，拥裘仍隐几。",
   "坐稳夜忘眠，卧安朝不起。",
   "起来无可作，闭目时叩齿。",
   "静对铜炉香，暖漱银瓶水。",
   "午斋何俭洁，饼与蔬而已。",
   "西寺讲楞伽，闲行一随喜。"
  ],
  "title": "晚起闲行"
 },
 {
  "id": 6997,
  "author": "白居易",
  "paragraphs": [
   "昔作少学士，图形入集贤。",
   "今为老居士，写貌寄香山。",
   "鹤毳变玄发，鸡肤换朱颜。",
   "前形与后貌，相去三十年。",
   "勿叹韶华子，俄成皤叟仙。",
   "请看东海水，亦变作桑田。"
  ],
  "title": "香山居士写真诗"
 },
 {
  "id": 6998,
  "author": "白居易",
  "paragraphs": [
   "睡足肢体畅，晨起开中堂。",
   "初旭泛帘幕，微风拂衣裳。",
   "二婢扶盥栉，双童舁簟床。",
   "庭东有茂树，其下多阴凉。",
   "前月事斋戒，昨日散道场。",
   "以我久蔬素，加笾仍异粮。",
   "鲂鳞白如雪，蒸炙加桂姜。",
   "稻饭红似花，调沃新酪浆。",
   "佐以脯醢味，间之椒薤芳。",
   "老怜口尚美，病喜鼻闻香。",
   "娇𫘤三四孙，索哺绕我傍。",
   "山妻未举案，馋叟已先尝。",
   "忆同牢卺初，家贫共糟糠。",
   "今食且如此，何必烹猪羊。",
   "况观姻族间，夫妻半存亡。",
   "偕老不易得，白头何足伤。",
   "食罢酒一杯，醉饱吟又狂。",
   "缅想梁高士，乐道喜文章。",
   "徒夸五噫作，不解赠孟光。"
  ],
  "title": "二年三月五日斋毕开素当食偶吟赠妻弘农郡君"
 },
 {
  "id": 6999,
  "author": "白居易",
  "paragraphs": [
   "弥月不出门，永日无来宾。",
   "食饱更拂床，睡觉一嚬伸。",
   "轻箑白鸟羽，新簟青箭筠。",
   "方寸方丈室，空然两无尘。",
   "披衣腰不带，散发头不巾。",
   "袒跣北窗下，葛天之遗民。",
   "一日亦自足，况得以终身。",
   "不知天壤内，目我为何人。"
  ],
  "title": "不出门"
 },
 {
  "id": 7000,
  "author": "白居易",
  "paragraphs": [
   "晦叔坟荒草已陈，梦得墓湿土犹新。",
   "微之捐馆将一纪，杓直归丘二十春。",
   "城中虽有故第宅，庭芜园废生荆榛。",
   "箧中亦有旧书札，纸穿字蠹成灰尘。",
   "平生定交取人窄，屈指相知唯五人。",
   "四人先去我在后，一枝蒲柳衰残身。",
   "岂无晚岁新相识，相识面亲心不亲。",
   "人生莫羡苦长命，命长感旧多悲辛。"
  ],
  "title": "感旧"
 },
 {
  "id": 7001,
  "author": "白居易",
  "paragraphs": [
   "仙翁已得道，混迹寻岩泉。",
   "肌肤冰雪莹，衣服云霞鲜。",
   "绀发丝并致，龆容花共妍。",
   "方瞳点玄漆，高步凌非烟。",
   "几见桑海变，莫知龟鹤年。",
   "所憩九清外，所游五岳巅。",
   "轩昊旧为侣，松乔难比肩。",
   "每嗟人世人，役役如狂颠。",
   "孰能脱羁鞅，尽遭名利牵。",
   "貌随岁律换，神逐光阴迁。",
   "惟余负忧谴，憔悴湓江壖。",
   "衰鬓忽霜白，愁肠如火煎。",
   "羁旅坐多感，裴回私自怜。",
   "晴眺五老峰，玉洞多神仙。",
   "何当悯湮厄，授道安虚孱。",
   "我师惠然来，论道穷重玄。",
   "浩荡八溟阔，志泰心超然。",
   "形骸既无束，得丧亦都捐。",
   "岂识椿菌异，那知鹏鷃悬。",
   "丹华既相付，促景定当延。",
   "玄功曷可报，感极惟勤拳。",
   "霓旌不肯驻，又归武夷川。",
   "语罢倏然别，孤鹤升遥天。",
   "赋诗叙明德，永续步虚篇。"
  ],
  "title": "送毛仙翁"
 },
 {
  "id": 7002,
  "author": "白居易",
  "paragraphs": [
   "达哉达哉白乐天，分司东都十三年。",
   "七旬才满冠已挂，半禄未及车先悬。",
   "或伴游客春行乐，或随山僧夜坐禅。",
   "二年忘却问家事，门庭多草厨少烟。",
   "庖童朝告盐米尽，侍婢暮诉衣裳穿。",
   "妻孥不悦甥侄闷，而我醉卧方陶然。",
   "起来与尔画生计，薄产处置有后先。",
   "先卖南坊十亩园，次卖东都五顷田。",
   "然后兼卖所居宅，髣髴获缗二三千。",
   "半与尔充衣食费，半与吾供酒肉钱。",
   "吾今已年七十一，眼昏须白头风眩。",
   "但恐此钱用不尽，即先朝露归夜泉。",
   "未归且住亦不恶，饥餐乐饮安稳眠。",
   "死生无可无不可，达哉达哉白乐天。"
  ],
  "title": "达哉乐天行"
 },
 {
  "id": 7003,
  "author": "白居易",
  "paragraphs": [
   "绿塘新水平，红槛小舟轻。",
   "解缆随风去，开襟信意行。",
   "浅怜清演漾，深爱绿澄泓。",
   "白扑柳飞絮，红浮桃落英。",
   "古文科斗出，新叶剪刀生。",
   "树集莺朋友，云行雁弟兄。",
   "飞沈皆适性，酣咏自怡情。",
   "花助银杯气，松添玉轸声。",
   "鱼跳何事乐，鸥起复谁惊。",
   "莫唱沧浪曲，无尘可濯缨。"
  ],
  "title": "春池闲泛"
 },
 {
  "id": 7004,
  "author": "白居易",
  "paragraphs": [
   "濠梁庄惠谩相争，未必人情知物情。",
   "獭捕鱼来鱼跃出，此非鱼乐是鱼惊。"
  ],
  "title": "池上寓兴二绝 一"
 },
 {
  "id": 7005,
  "author": "白居易",
  "paragraphs": [
   "水浅鱼稀白鹭饥，劳心瞪目待鱼时。",
   "外容闲暇中心苦，似是而非谁得知。"
  ],
  "title": "池上寓兴二绝 二"
 },
 {
  "id": 7006,
  "author": "白居易",
  "paragraphs": [
   "水斋岁久渐荒芜，自愧甘棠无一株。",
   "新酒客来方宴饮，旧堂主在重欢娱。",
   "莫言杨柳枝空老，直致樱桃树已枯。",
   "从我到君十一尹，相看自置府来无。"
  ],
  "title": "宴后题府中水堂赠卢尹中丞"
 },
 {
  "id": 7007,
  "author": "白居易",
  "paragraphs": [
   "昨日池塘春草生，阿连新有好诗成。",
   "花园到处莺呼入，骢马游时客避行。",
   "水暖鱼多似南国，人稀尘少胜西京。",
   "洛中佳境应无限，若欲谙知问老兄。"
  ],
  "title": "和敏中洛下即事"
 },
 {
  "id": 7008,
  "author": "白居易",
  "paragraphs": [
   "千里归程三伏天，官新身健马翩翩。",
   "行冲赤日加餐饭，上到青云稳著鞭。",
   "长庆老郎唯我在，客曹故事望君传。",
   "前鸿后雁行难续，相去迢迢二十年。"
  ],
  "title": "送敏中新授户部员外郎西归"
 },
 {
  "id": 7009,
  "author": "白居易",
  "paragraphs": [
   "泉石磷磷声似琴，闲眠静听洗尘心。",
   "莫轻两片青苔石，一夜潺湲直万金。"
  ],
  "title": "南侍御以石相赠助成水声因以绝句谢之"
 },
 {
  "id": 7010,
  "author": "白居易",
  "paragraphs": [
   "水畔竹林边，闲居二十年。",
   "健常携酒出，病即掩门眠。",
   "解绶收朝佩，褰裳出野船。",
   "屏除身外物，摆落世间缘。",
   "报曙窗何早，知秋簟最先。",
   "微风深树里，斜日小楼前。",
   "渠口添新石，篱根写乱泉。",
   "欲招同宿客，谁解爱潺湲。"
  ],
  "title": "闲居自题戏招宿客"
 },
 {
  "id": 7011,
  "author": "白居易",
  "paragraphs": [
   "引櫂寻池岸，移尊就菊丛。",
   "何言济川后，相访钓船中。",
   "白首故情在，青云往事空。",
   "同时六学士，五相一渔翁。"
  ],
  "title": "李留守相公见过池上泛舟举酒话及翰林旧事因成四韵以献之"
 },
 {
  "id": 7012,
  "author": "白居易",
  "paragraphs": [
   "黄花丛畔绿尊前，犹有些些旧管弦。",
   "偶遇闰秋重九日，东篱独酌一陶然。",
   "自从九月持斋戒，不醉重阳十五年。"
  ],
  "title": "闰九月九日独饮"
 },
 {
  "id": 7013,
  "author": "白居易",
  "paragraphs": [
   "早闻元九咏君诗，恨与卢君相识迟。",
   "今日逢君开旧卷，卷中多道赠微之。",
   "相看掩泪情难说，别有伤心事岂知。",
   "闻道咸阳坟上树，已抽三丈白杨枝。"
  ],
  "title": "览卢子蒙侍御旧诗多与微之唱和感今伤昔因赠子蒙题于卷后"
 },
 {
  "id": 7014,
  "author": "白居易",
  "paragraphs": [
   "今朝闲坐石亭中，炉火销残尊又空。",
   "冷落若为留客住，冰池霜竹雪髯翁。"
  ],
  "title": "寒亭留客"
 },
 {
  "id": 7015,
  "author": "白居易",
  "paragraphs": [
   "石浅沙平流水寒，水边斜插一渔竿。",
   "江南客见生乡思，道似严陵七里滩。"
  ],
  "title": "新小滩"
 },
 {
  "id": 7016,
  "author": "白居易",
  "paragraphs": [
   "宪府触邪峩豸角，璅闱駮正犯龙鳞。",
   "那知近地斋居客，忽作深山同宿人。",
   "一盏寒灯云外夜，数杯温酎雪中春。",
   "林泉莫作多时计，谏猎登封忆旧臣。"
  ],
  "title": "和李中丞与李给事山居雪夜同宿小酌"
 },
 {
  "id": 7017,
  "author": "白居易",
  "paragraphs": [
   "履道西门有弊居，池塘竹树绕君庐。",
   "豪华肥壮虽无分，饱暖安闲即有余。",
   "行灶朝香炊早饭，小园春暖掇新蔬。",
   "夷齐黄绮夸芝蕨，比我盘飧恐不如。"
  ],
  "title": "履道西门二首 一"
 },
 {
  "id": 7018,
  "author": "白居易",
  "paragraphs": [
   "履道西门独掩扉，官休病退客来稀。",
   "亦知轩冕荣堪恋，其奈田园老合归。",
   "跛鳖难随骐骥足，伤禽莫趁凤凰飞。",
   "世间认得身人少，今我虽愚亦庶几。"
  ],
  "title": "履道西门二首 二"
 },
 {
  "id": 7019,
  "author": "白居易",
  "paragraphs": [
   "人生变改故无穷，昔是朝官今野翁。",
   "久寄形于朱紫内，渐抽身入蕙荷中。",
   "无情水任方圆器，不系舟随去住风。",
   "犹有鲈鱼莼菜兴，来春或拟往江东。"
  ],
  "title": "偶吟"
 },
 {
  "id": 7020,
  "author": "白居易",
  "paragraphs": [
   "同为懒慢园林客，共对萧条雨雪天。",
   "小酌酒巡销永夜，大开口笑送残年。",
   "久将时背成遗老，多被人呼作散仙。",
   "呼作散仙应有以，曾看东海变桑田。"
  ],
  "title": "雪夜小饮赠梦得"
 },
 {
  "id": 7021,
  "author": "白居易",
  "paragraphs": [
   "荣闹兴多嫌昼短，衰闲睡少觉明迟。",
   "当君秉烛衔杯夜，是我停飧服药时。",
   "枕上愁吟堪发病，府中欢笑胜寻医。",
   "明朝强出须谋乐，不拟车公更拟谁。"
  ],
  "title": "岁暮夜长病中灯下闻卢尹夜宴以诗戏之且为来日张本也"
 },
 {
  "id": 7022,
  "author": "白居易",
  "paragraphs": [
   "短屏风掩卧床头，乌帽青毡白氎裘。",
   "卯饮一杯眠一觉，世间何事不悠悠。"
  ],
  "title": "卯饮"
 },
 {
  "id": 7023,
  "author": "白居易",
  "paragraphs": [
   "官历二十政，宦游三十秋。",
   "江山与风月，最忆是杭州。",
   "北郭沙堤尾，西湖石岸头。",
   "绿觞春送客，红烛夜回舟。",
   "不敢言遗爱，空知念旧游。",
   "凭君吟此句，题向望涛楼。"
  ],
  "title": "寄题余杭郡楼兼呈裴使君"
 },
 {
  "id": 7024,
  "author": "白居易",
  "paragraphs": [
   "借君片石意何如，置向庭中慰索居。",
   "每就玉山倾一酌，兴来如对醉尚书。"
  ],
  "title": "杨六尚书留太湖石在洛下借置庭中因对举杯寄赠绝句"
 },
 {
  "id": 7025,
  "author": "白居易",
  "paragraphs": [
   "白须如雪五朝臣，又值新正第七旬。",
   "老过占他蓝尾酒，病余收得到头身。",
   "销磨岁月成高位，比类时流是幸人。",
   "大历年中骑竹马，几人得见会昌春。"
  ],
  "title": "喜入新年自咏"
 },
 {
  "id": 7026,
  "author": "白居易",
  "paragraphs": [
   "碧玉班班沙历历，清流决决响泠泠。",
   "自从造得滩声后，玉管朱弦可要听。"
  ],
  "title": "滩声"
 },
 {
  "id": 7027,
  "author": "白居易",
  "paragraphs": [
   "殷勤傍石绕泉行，不说何人知我情。",
   "渐恐耳聋兼眼暗，听泉看石不分明。"
  ],
  "title": "题石泉"
 },
 {
  "id": 7028,
  "author": "白居易",
  "paragraphs": [
   "一别苏州十八载，时光人事随年改。",
   "不论竹马尽成人，亦恐桑田半为海。",
   "莺入故宫含意思，花迎新使生光彩。",
   "为报江山风月知，至今白使君犹在。"
  ],
  "title": "送王卿使君赴任苏州因思花迎新使感旧游寄题郡中木兰西院一别"
 },
 {
  "id": 7029,
  "author": "白居易",
  "paragraphs": [
   "三旬斋满欲衔杯，平旦敲门门未开。",
   "除却朗之携一榼，的应不是别人来。"
  ],
  "title": "出斋日喜皇甫十早访"
 },
 {
  "id": 7030,
  "author": "白居易",
  "paragraphs": [
   "花边春水水边楼，一坐经今四十秋。",
   "望月桥倾三遍换，采莲船破五回修。",
   "园林一半成乔木，邻里三分作白头。",
   "苏李冥蒙随烛灭，陈樊漂泊逐萍流。",
   "虽贫眼下无妨乐，纵病心中不与愁。",
   "自笑灵光岿然在，春来游得且须游。"
  ],
  "title": "会昌二年春题池西小楼"
 },
 {
  "id": 7031,
  "author": "白居易",
  "paragraphs": [
   "物华春意尚迟回，赖有东风昼夜催。",
   "寒缒柳腰收未得，暖熏花口噤初开。",
   "欲披云雾联襟去，先喜琼琚入袖来。",
   "久病长斋诗老退，争禁年少洛阳才。"
  ],
  "title": "酬南洛阳早春见赠"
 },
 {
  "id": 7032,
  "author": "白居易",
  "paragraphs": [
   "香曲亲看造，芳丛手自栽。",
   "迎春报酒熟，垂老看花开。",
   "红蜡半含萼，绿油新酦醅。",
   "玲珑五六树，潋滟两三杯。",
   "恐有狂风起，愁无好客来。",
   "独酣还独语，待取月明回。"
  ],
  "title": "对新家酝玩自种花"
 },
 {
  "id": 7033,
  "author": "白居易",
  "paragraphs": [
   "慵中又少经过处，别后都无劝酒人。",
   "不挈一壶相就醉，若为将老度残春。"
  ],
  "title": "携酒往朗之庄居同饮"
 },
 {
  "id": 7034,
  "author": "白居易",
  "paragraphs": [
   "书意诗情不偶然，苦云梦想在林泉。",
   "愿为愚谷烟霞侣，思结空门香火缘。",
   "每愧尚书情眷眷，自怜居士病绵绵。",
   "不知待得心期否，老挍于君六七年。"
  ],
  "title": "以诗代书酬慕巢尚书见寄"
 },
 {
  "id": 7035,
  "author": "白居易",
  "paragraphs": [
   "芳景销残暑气生，感时思事坐含情。",
   "无人开口共谁语，有酒回头还自倾。",
   "醉对数丛红芍药，渴尝一碗绿昌明。",
   "春归似遣莺留语，好住园林三两声。"
  ],
  "title": "春尽日"
 },
 {
  "id": 7036,
  "author": "白居易",
  "paragraphs": [
   "能入城中乞食否，莫辞尘土污袈裟。",
   "欲知住处东城下，绕竹泉声是白家。"
  ],
  "title": "招山僧"
 },
 {
  "id": 7037,
  "author": "白居易",
  "paragraphs": [
   "洛景城西尘土红，伴僧闲坐竹泉东。",
   "绿萝潭上不见日，白石滩边长有风。",
   "热恼渐知随念尽，清凉常愿与人同。",
   "每因毒暑悲亲故，多在炎方瘴海中。"
  ],
  "title": "夏日与闲禅师林下避暑"
 },
 {
  "id": 7038,
  "author": "白居易",
  "paragraphs": [
   "何处披襟风快哉，一亭临涧四门开。",
   "金章紫绶辞腰去，白石清泉就眼来。",
   "自得所宜还独乐，各行其志莫相咍。",
   "禽鱼出得池笼后，纵有人呼可更回。"
  ],
  "title": "题新涧亭兼酬寄朝中亲故见赠"
 },
 {
  "id": 7039,
  "author": "白居易",
  "paragraphs": [
   "右眼昏花左足风，金箆石水用无功。",
   "不如回念三乘乐，便得浮生百病空。",
   "无子同居草庵下，有妻偕老道场中。",
   "何烦更请僧为侣，月上新归伴病翁。"
  ],
  "title": "病中看经赠诸道侣"
 },
 {
  "id": 7040,
  "author": "白居易",
  "paragraphs": [
   "竹鞋葵扇白绡巾，林野为家云是身。",
   "山寺每游多寄宿，都城暂出即经旬。",
   "汉容黄绮为逋客，尧放巢由作外臣。",
   "昨日制书临郡县，不该愚谷醉乡人。"
  ],
  "title": "游丰乐招提佛光三寺"
 },
 {
  "id": 7041,
  "author": "白居易",
  "paragraphs": [
   "头白醉昏昏，狂歌秋复春。",
   "一生耽酒客，五度弃官人。",
   "异世陶元亮，前生刘伯伦。",
   "卧将琴作枕，行以锸随身。",
   "岁要衣三对，年支谷一囷。",
   "园葵烹佐饭，林叶扫添薪。",
   "没齿甘蔬食，摇头谢缙绅。",
   "自能抛爵禄，终不恼交亲。",
   "但得杯中渌，从生甑上尘。",
   "烦君问生计，忧醒不忧贫。"
  ],
  "title": "醉中得上都亲友书以予停俸多时忧问贫乏偶乘酒兴咏而报之"
 },
 {
  "id": 7042,
  "author": "白居易",
  "paragraphs": [
   "风清泉冷竹修修，三伏炎天凉似秋。",
   "黄犬引迎骑马客，青衣扶下钓鱼舟。",
   "衰容自觉宜闲坐，蹇步谁能更远游。",
   "料得此身终老处，只应林下与滩头。"
  ],
  "title": "池畔逐凉"
 },
 {
  "id": 7043,
  "author": "白居易",
  "paragraphs": [
   "一声警露君能薄，五德司晨我用多。",
   "不会悠悠时俗士，重君轻我意如何。"
  ],
  "title": "池鹤八绝句 鸡赠鹤"
 },
 {
  "id": 7044,
  "author": "白居易",
  "paragraphs": [
   "尔争伉俪泥中鬬，吾整羽仪松上栖。",
   "不可遣他天下眼，却轻野鹤重家鸡。"
  ],
  "title": "池鹤八绝句 鹤荅鸡"
 },
 {
  "id": 7045,
  "author": "白居易",
  "paragraphs": [
   "与君白黑大分明，纵不相亲莫见轻。",
   "我每夜啼君怨别，玉徽琴里忝同声。"
  ],
  "title": "池鹤八绝句 乌赠鹤"
 },
 {
  "id": 7046,
  "author": "白居易",
  "paragraphs": [
   "吾爱栖云上华表，汝多攫肉下田中。",
   "吾音中羽汝声角，琴曲虽同调不同。"
  ],
  "title": "池鹤八绝句 鹤荅乌"
 },
 {
  "id": 7047,
  "author": "白居易",
  "paragraphs": [
   "君夸名鹤我名鸢，君叫闻天我戾天。",
   "更有与君相似处，饥来一种啄腥膻。"
  ],
  "title": "池鹤八绝句 鸢赠鹤"
 },
 {
  "id": 7048,
  "author": "白居易",
  "paragraphs": [
   "无妨自是莫相非，清浊高低各有归。",
   "鸾鹤群中彩云里，几时曾见喘鸢飞。"
  ],
  "title": "池鹤八绝句 鹤荅鸢"
 },
 {
  "id": 7049,
  "author": "白居易",
  "paragraphs": [
   "君因风送入青云，我被人驱向鸭群。",
   "雪颈霜毛红网掌，请看何处不如君。"
  ],
  "title": "池鹤八绝句 鹅赠鹤"
 },
 {
  "id": 7050,
  "author": "白居易",
  "paragraphs": [
   "右军殁后欲何依，只合随鸡逐鸭飞。",
   "未必牺牲及吾辈，大都我瘦胜君肥。"
  ],
  "title": "池鹤八绝句 鹤荅鹅"
 },
 {
  "id": 7051,
  "author": "白居易",
  "paragraphs": [
   "外翁七十孙三岁，笑指琴书欲遣传。",
   "自念老夫今耄矣，因思稚子更茫然。",
   "中郎馀庆钟羊祜，子幼能文似马迁。",
   "才与不才争料得，东床空后且娇怜。"
  ],
  "title": "谈氏小外孙玉童"
 },
 {
  "id": 7052,
  "author": "白居易",
  "paragraphs": [
   "后集寄将何处去，故山迢递在匡庐。",
   "旧僧独有云皋在，三二年来不得书。",
   "别后道情添几许，老来筋力又何如。",
   "来生缘会应非远，彼此年过七十余。"
  ],
  "title": "送后集往庐山东林寺兼寄云皋上人"
 },
 {
  "id": 7053,
  "author": "白居易",
  "paragraphs": [
   "近有人从海上回，海山深处见楼台。",
   "中有仙龛虚一室，多传此待乐天来。"
  ],
  "title": "客有说"
 },
 {
  "id": 7054,
  "author": "白居易",
  "paragraphs": [
   "吾学空门非学仙，恐君此说是虚传。",
   "海山不是吾归处，归即应归兜率天。"
  ],
  "title": "荅客说"
 },
 {
  "id": 7055,
  "author": "白居易",
  "paragraphs": [
   "四海齐名白与刘，百年交分两绸缪。",
   "同贫同病退闲日，一死一生临老头。",
   "杯酒英雄君与操，文章微婉我知丘。",
   "贤豪虽殁精灵在，应共微之地下游。"
  ],
  "title": "哭刘尚书梦得二首 一"
 },
 {
  "id": 7056,
  "author": "白居易",
  "paragraphs": [
   "今日哭君吾道孤，寝门泪满白髭须。",
   "不知箭折弓何用，兼恐唇亡齿亦枯。",
   "窅窅穷泉埋宝玉，骎骎落景挂桑榆。",
   "夜台暮齿期非远，但问前头相见无。"
  ],
  "title": "哭刘尚书梦得二首 二"
 },
 {
  "id": 7057,
  "author": "白居易",
  "paragraphs": [
   "昨日复今辰，悠悠七十春。",
   "所经多故处，却想似前身。",
   "散秩优游老，闲居净洁贫。",
   "螺杯中有物，鹤氅上无尘。",
   "解佩收朝带，抽簪换野巾。",
   "风仪与名号，别是一生人。"
  ],
  "title": "昨日复今辰"
 },
 {
  "id": 7058,
  "author": "白居易",
  "paragraphs": [
   "门有医来往，庭无客送迎。",
   "病销谈笑兴，老足叹嗟声。",
   "鹤伴临池立，人扶下砌行。",
   "脚疮春断酒，那得有心情。"
  ],
  "title": "病疮"
 },
 {
  "id": 7059,
  "author": "白居易",
  "paragraphs": [
   "赵村红杏每年开，十五年来看几回。",
   "七十三人难再到，今春来是别花来。"
  ],
  "title": "游赵村杏花"
 },
 {
  "id": 7060,
  "author": "白居易",
  "paragraphs": [
   "十五年来洛下居，道缘俗累两何如。",
   "迷路心回因向佛，宦途事了是悬车。",
   "全家遁世曾无闷，半俸资身亦有余。",
   "唯是名衔人不会，毘耶长者白尚书。"
  ],
  "title": "刑部尚书致仕"
 },
 {
  "id": 7061,
  "author": "白居易",
  "paragraphs": [
   "南北东西无所羁，挂冠目在胜分司。",
   "探花尝酒多先到，拜表行香尽不知。",
   "炮笋烹鱼饱飧后，拥袍枕臂醉眠时。",
   "报君一语君应笑，兼亦无心羡保厘。"
  ],
  "title": "初致仕后戏酬留守牛相公幷呈分司诸寮友"
 },
 {
  "id": 7062,
  "author": "白居易",
  "paragraphs": [
   "七十人难到，过三更较稀。",
   "占花租野寺，定酒典朝衣。",
   "趁醉春多出，贪欢夜未归。",
   "不知亲故口，道我是耶非。"
  ],
  "title": "问诸亲友"
 },
 {
  "id": 7063,
  "author": "白居易",
  "paragraphs": [
   "抖擞尘缨捋白须，半酣扶起问司徒。",
   "不知诏下悬车后，醉舞狂歌有例无。"
  ],
  "title": "戏问牛司徒"
 },
 {
  "id": 7064,
  "author": "白居易",
  "paragraphs": [
   "不与老为期，因何两鬓丝。",
   "才应免夭促，便已及衰羸。",
   "昨夜梦何在，明朝身不知。",
   "百忧非我所，三乐是吾师。",
   "闭目常闲坐，低头每静思。",
   "存神机虑息，养气语言迟。",
   "行亦携诗箧，眠多枕酒卮。",
   "自惭无一事，少有不安时。"
  ],
  "title": "不与老为期"
 },
 {
  "id": 7065,
  "author": "白居易",
  "paragraphs": [
   "铁凿金锤殷若雷，八滩九石剑棱摧。",
   "竹篙桂檝飞如箭，百筏千艘鱼贯来。",
   "振锡导师凭众力，挥金退傅施家财。",
   "他时相逐西方去，莫虑尘沙路不开。"
  ],
  "title": "开龙门八节石滩诗二首 一"
 },
 {
  "id": 7066,
  "author": "白居易",
  "paragraphs": [
   "七十三翁旦暮身，誓开险路作通津。",
   "夜舟过此无倾覆，朝胫从今免苦辛。",
   "十里叱滩变河汉，八寒阴狱化阳春。",
   "我身虽殁心长在，暗施慈悲与后人。"
  ],
  "title": "开龙门八节石滩诗二首 二"
 },
 {
  "id": 7067,
  "author": "白居易",
  "paragraphs": [
   "婆娑放鸡犬，嬉戏任儿童。",
   "闲坐槐阴下，开襟向晚风。",
   "沤麻池水里，晒枣日阳中。",
   "人物何相称，居然田舍翁。"
  ],
  "title": "闲坐"
 },
 {
  "id": 7068,
  "author": "白居易",
  "paragraphs": [
   "每来政事堂中宿，共忆华阳观里时。",
   "日暮独归愁米尽，泥深同出借驴骑。",
   "交游今日唯残我，富贵当年更有谁。",
   "彼此相看头雪白，一杯可合重推辞。"
  ],
  "title": "酬寄牛相公同宿话旧劝酒见赠"
 },
 {
  "id": 7069,
  "author": "白居易",
  "paragraphs": [
   "整顿衣巾拂净床，一瓶秋水一炉香。",
   "不论烦恼先须去，直到菩提亦拟忘。",
   "朝谒久停收剑珮，宴游渐罢废壶觞。",
   "世间无用残年处，祗合逍遥坐道场。"
  ],
  "title": "道场独坐"
 },
 {
  "id": 7070,
  "author": "白居易",
  "paragraphs": [
   "历想为官日，无如刺史时。",
   "欢娱接宾客，饱暖及妻儿。",
   "自到东都后，安闲更得宜。",
   "分司胜刺史，致仕胜分司。",
   "何况园林下，欣然得朗之。",
   "仰名同旧识，为乐即新知。",
   "有雪先相访，无花不作期。",
   "鬬𬪩干酿酒，夸妙细吟诗。",
   "里巷千来往，都门五别离。",
   "岐分两回首，书到一开眉。",
   "叶落槐亭院，冰生竹阁池。",
   "雀罗谁问讯，鹤氅罢追随。",
   "身与心俱病，容将力共衰。",
   "老来多健忘，唯不忘相思。"
  ],
  "title": "偶作寄朗之"
 },
 {
  "id": 7071,
  "author": "白居易",
  "paragraphs": [
   "亦知世是休明世，自想身非富贵身。",
   "但恐人间为长物，不如林下作遗民。",
   "游依二室成三友，住近双林当四邻。",
   "性海澄渟平少浪，心田洒扫净无尘。",
   "香山闲宿一千夜，梓泽连游十六春。",
   "是客相逢皆故旧，无僧每见不殷勤。",
   "药停有喜闲销疾，金尽无忧醉忘贫。",
   "补绽衣裳愧妻女，支持酒肉赖交亲。",
   "俸随日计钱盈贯，禄逐年支粟满囷。",
   "洛堰鱼鲜供取足，游村果熟馈争新。",
   "诗章人与传千首，寿命天教过七旬。",
   "点检一生徼幸事，东都除我更无人。"
  ],
  "title": "狂吟七言十四韵"
 },
 {
  "id": 7072,
  "author": "白居易",
  "paragraphs": [
   "忽闻扣户醉吟声，不觉停杯倒屣迎。",
   "共放诗狂同酒癖，与君别是一亲情。"
  ],
  "title": "喜裴涛使君携诗见访醉中戏赠"
 },
 {
  "id": 7073,
  "author": "白居易",
  "paragraphs": [
   "诗情书意两殷勤，来自天南瘴海滨。",
   "初睹银钩还启齿，细吟琼什欲沾巾。",
   "凤池隔绝三千里，蜗舍沈冥十五春。",
   "唯有新昌故园月，至今分照两乡人。"
  ],
  "title": "得潮州杨相公继之书幷诗以此寄之"
 },
 {
  "id": 7074,
  "author": "白居易",
  "paragraphs": [
   "池上平桥桥下亭，夜深睡觉上桥行。",
   "白头老尹重来宿，十五年前旧月明。"
  ],
  "title": "宿府池西亭"
 },
 {
  "id": 7075,
  "author": "白居易",
  "paragraphs": [
   "暖床斜卧日曛腰，一觉闲眠百病销。",
   "尽日一餐茶两碗，更无所要到明朝。"
  ],
  "title": "闲眠"
 },
 {
  "id": 7076,
  "author": "白居易",
  "paragraphs": [
   "一树春风千万枝，嫩于金色软于丝。",
   "永丰西角荒园里，尽日无人属阿谁。"
  ],
  "title": "杨柳枝词"
 },
 {
  "id": 7077,
  "author": "白居易",
  "paragraphs": [
   "一树衰残委泥土，双枝荣耀植天庭。",
   "定知玄象今春后，柳宿光中添两星。"
  ],
  "title": "诏取永丰柳植禁苑感赋"
 },
 {
  "id": 7078,
  "author": "白居易",
  "paragraphs": [
   "斋戒坐三旬，笙歌发四邻。",
   "月明停酒夜，眼暗看花人。",
   "赖学空为观，深知念是尘。",
   "犹思闲语笑，未忘旧交亲。",
   "久作龙门主，多为兔苑宾。",
   "水嬉歌尽日，雪宴烛通晨。",
   "事事皆过分，时时自问身。",
   "风光抛得也，七十四年春。"
  ],
  "title": "斋居春久感事遣怀"
 },
 {
  "id": 7079,
  "author": "白居易",
  "paragraphs": [
   "双金百炼少人知，纵我知君徒尔为。",
   "望梅合老无妨渴，画饼尚书不救饥。",
   "白日回头看又晚，青云举足蹑何迟。",
   "壮年可惜虚销掷，遣把闲杯吟咏诗。"
  ],
  "title": "每见吕南二郎中新文辄窃有所叹惜因成长句以咏所怀"
 },
 {
  "id": 7080,
  "author": "白居易",
  "paragraphs": [
   "七人五百七十岁，拖紫纡朱垂白须。",
   "手里无金莫嗟叹，尊中有酒且欢娱。",
   "诗吟两句神还王，酒饮三杯气尚麤。",
   "嵬峩狂歌教婢拍，婆娑醉舞遣孙扶。",
   "天年高过二疏傅，人数多于四皓图。",
   "除却三山五天竺，人间此会更应无。"
  ],
  "title": "胡吉郑刘卢张等六贤皆多年寿予亦次焉偶于弊居合成尚齿之会七老相顾既醉且欢静而思之此会稀有因成七言六韵以纪之传好事者"
 },
 {
  "id": 7081,
  "author": "白居易",
  "paragraphs": [
   "得老加年诚可喜，当春对酒亦宜欢。",
   "心中别有欢喜事，开得龙门八节滩。"
  ],
  "title": "欢喜二偈 一"
 },
 {
  "id": 7082,
  "author": "白居易",
  "paragraphs": [
   "眼暗头旋耳重听，唯余心口尚醒醒。",
   "今朝欢喜缘何事，礼彻佛名百部经。"
  ],
  "title": "欢喜二偈 二"
 },
 {
  "id": 7083,
  "author": "白居易",
  "paragraphs": [
   "冠盖闲居少，箪瓢陋巷深。",
   "称家开户牖，量力置园林。",
   "俭薄身都惯，营为力不任。",
   "饥烹一斤肉，暖卧两重衾。",
   "尊有陶潜酒，囊无陆贾金。",
   "莫嫌贫活计，更富即劳心。"
  ],
  "title": "闲居贫活计"
 },
 {
  "id": 7084,
  "author": "白居易",
  "paragraphs": [
   "少年莫笑我蹉跎，听我狂翁一曲歌。",
   "入手荣名取虽少，关心稳事得还多。",
   "老惭退马沾刍秣，高喜归鸿脱弋罗。",
   "官给俸钱天与寿，些些贫病奈吾何。"
  ],
  "title": "赠诸少年"
 },
 {
  "id": 7085,
  "author": "白居易",
  "paragraphs": [
   "巧者焦劳智者愁，愚翁何喜复何忧。",
   "莫嫌山木无人用，大胜笼禽不自由。",
   "网外老鸡因断尾，盘中鲜鲙为吞钩。",
   "谁人会我心中事，冷笑时时一掉头。"
  ],
  "title": "感所见"
 },
 {
  "id": 7086,
  "author": "白居易",
  "paragraphs": [
   "闲看双节信为贵，乐饮一杯谁与同。",
   "可惜风情与心力，五年抛掷在黔中。"
  ],
  "title": "寄黔州马常侍"
 },
 {
  "id": 7087,
  "author": "白居易",
  "paragraphs": [
   "选石铺新路，安桥压古堤。",
   "似从银汉下，落傍玉川西。",
   "影定栏杆倒，标高华表齐。",
   "烟开虹半见，月冷鹤双栖。",
   "材映夔龙小，功嫌元凯低。",
   "从容济世后，余力及黔黎。"
  ],
  "title": "和李相公留守题漕上新桥六韵"
 },
 {
  "id": 7088,
  "author": "白居易",
  "paragraphs": [
   "风雨萧条秋少客，门庭冷静昼多关。",
   "金羁骆马近卖却，罗袖柳枝寻放还。",
   "书卷略寻聊取睡，酒杯浅把麤开颜。",
   "眼昏入夜休看月，脚重经春不上山。",
   "心静无妨喧处寂，机忘兼觉梦中闲。",
   "是非爱恶销停尽，唯寄空身在世间。"
  ],
  "title": "闲居"
 },
 {
  "id": 7089,
  "author": "白居易",
  "paragraphs": [
   "蟋蟀暮啾啾，光阴不少留。",
   "松檐半夜雨，风幌满床秋。",
   "曙早灯犹在，凉初簟未收。",
   "新晴好天气，谁伴老人游。"
  ],
  "title": "新秋夜雨"
 },
 {
  "id": 7090,
  "author": "白居易",
  "paragraphs": [
   "枕低被暖身安稳，日照房门帐未开。",
   "还有少年春气味，时时𫏐到梦中来。"
  ],
  "title": "春眠"
 },
 {
  "id": 7091,
  "author": "白居易",
  "paragraphs": [
   "面黑头雪白，自嫌还自怜。",
   "毛龟蓍下老，蝙蝠鼠中仙。",
   "名籍同逋客，衣装类古贤。",
   "裘轻被白氎，靴暖蹋乌毡。",
   "周易休开卦，陶琴不上弦。",
   "任从人弃掷，自与我周旋。",
   "铁马因疲退，铅刀以钝全。",
   "行开第八秩，可谓尽天年。"
  ],
  "title": "喜老自嘲"
 },
 {
  "id": 7092,
  "author": "白居易",
  "paragraphs": [
   "十两新绵褐，披行暖似春。",
   "一团香絮枕，倚坐稳于人。",
   "婢仆遣他尝药草，儿孙与我拂衣巾。",
   "回看左右能无愧，养活枯残废退身。"
  ],
  "title": "能无愧"
 },
 {
  "id": 7093,
  "author": "白居易",
  "paragraphs": [
   "塞北虏郊随手破，山东贼垒掉鞭收。",
   "乌孙公主归秦地，白马将军入潞州。",
   "剑拔青鳞蛇尾活，弦抨赤羽火星流。",
   "须知鸟目犹难漏，纵有天狼岂足忧。",
   "画角三声刁斗晓，清商一部管弦秋。",
   "他时麟阁图勋业，更合何人居上头。"
  ],
  "title": "河阳石尚书破回鹘迎贵主过上党射鹭𪆗绘画为图猥蒙见示称叹不足以诗美之"
 },
 {
  "id": 7094,
  "author": "白居易",
  "paragraphs": [
   "寿及七十五，俸沾五十千。",
   "夫妻偕老日，甥侄聚居年。",
   "粥美尝新米，袍温换故绵。",
   "家居虽濩落，眷属幸团圆。",
   "置榻素屏下，移炉青帐前。",
   "书听孙子读，汤看侍儿煎。",
   "走笔还诗债，抽衣当药钱。",
   "支分闲事了，爬背向阳眠。"
  ],
  "title": "自咏老身示诸家属"
 },
 {
  "id": 7095,
  "author": "白居易",
  "paragraphs": [
   "朝问此心何所思，暮问此心何所为。",
   "不入公门慵敛手，不看人面免低眉。",
   "居士室间眠得所，少年场上饮非宜。",
   "闲谈亹亹留诸老，美酝徐徐进一卮。",
   "心未曾求过分事，身常少有不安时。",
   "此心除自谋身外，更问其余尽不知。"
  ],
  "title": "自问此心呈诸老伴"
 },
 {
  "id": 7096,
  "author": "白居易",
  "paragraphs": [
   "二日立春人七日，盘蔬饼饵逐时新。",
   "年方吉郑犹为少，家比刘韩未是贫。",
   "乡园节岁应堪重，亲故欢游莫厌频。",
   "试作循潮封眼想，何由得见洛阳春。"
  ],
  "title": "六年立春日人日作"
 },
 {
  "id": 7097,
  "author": "白居易",
  "paragraphs": [
   "童子装炉火，行添一炷香。",
   "老翁持麈尾，坐拂半张床。",
   "卷缦看天色，移斋近日阳。",
   "甘鲜新饼果，稳暖旧衣裳。",
   "止足安生理，悠闲乐性场。",
   "是非一以遣，动静百无妨。",
   "岂有物相累，兼无情可忘。",
   "不须忧老病，心是自医王。"
  ],
  "title": "斋居偶作"
 },
 {
  "id": 7098,
  "author": "白居易",
  "paragraphs": [
   "自中风来三历闰，从悬军后几逢春。",
   "周南留滞称遗老，汉上羸残号半人。",
   "薄有文章传子弟，断无书札荅交亲。",
   "余年自问将何用，恐是人间賸长身。"
  ],
  "title": "咏身"
 },
 {
  "id": 7099,
  "author": "白居易",
  "paragraphs": [
   "故交海内只三人，二坐岩廊一卧云。",
   "老爱诗书还似我，荣兼将相不如君。",
   "百年胶漆初心在，万里烟霄中路分。",
   "阿阁鸾凰野田鹤，何人信道旧同群。"
  ],
  "title": "予与山南王仆射起淮南李仆射绅事历五朝逾三纪海内年辈今唯三人荣路虽殊交情不替聊题长句寄举之公垂二相公"
 },
 {
  "id": 7100,
  "author": "白居易",
  "paragraphs": [
   "玄元皇帝著遗文，乌角先生仰后尘。",
   "金玉满堂非己物，子孙委蜕是他人。",
   "世间尽不关吾事，天下无亲于我身。",
   "只有一身宜爱护，少教冰炭逼心神。"
  ],
  "title": "读道德经"
 },
 {
  "id": 7101,
  "author": "白居易",
  "paragraphs": [
   "燕违戊己鹊避岁，兹事因何羽族知。",
   "疑有凤凰颁鸟历，一时一日不参差。"
  ],
  "title": "禽虫十二章 一"
 },
 {
  "id": 7102,
  "author": "白居易",
  "paragraphs": [
   "水中科斗长成蛙，林下桑虫老作蛾。",
   "蛙跳蛾舞仰头笑，焉用鹍鹏鳞羽多。"
  ],
  "title": "禽虫十二章 二"
 },
 {
  "id": 7103,
  "author": "白居易",
  "paragraphs": [
   "江鱼群从称妻妾，塞雁联行号弟兄。",
   "但恐世间真眷属，亲疏亦是强为名。"
  ],
  "title": "禽虫十二章 三"
 },
 {
  "id": 7104,
  "author": "白居易",
  "paragraphs": [
   "蚕老茧成不庇身，蜂饥蜜熟属他人。",
   "须知年老忧家者，恐是二虫虚苦辛。"
  ],
  "title": "禽虫十二章 四"
 },
 {
  "id": 7105,
  "author": "白居易",
  "paragraphs": [
   "阿阁鹓鸾田舍乌，妍蚩贵贱两悬殊。",
   "如何闭向深笼里，一种摧颓触四隅。"
  ],
  "title": "禽虫十二章 五"
 },
 {
  "id": 7106,
  "author": "白居易",
  "paragraphs": [
   "兽中刀枪多怒吼，鸟遭罗弋尽哀鸣。",
   "羔羊口在缘何事，暗死屠门无一声。"
  ],
  "title": "禽虫十二章 六"
 },
 {
  "id": 7107,
  "author": "白居易",
  "paragraphs": [
   "蟭螟杀敌蚊巢上，蛮触交争蜗角中。",
   "应是诸天观下界，一微尘内鬬英雄。"
  ],
  "title": "禽虫十二章 七"
 },
 {
  "id": 7108,
  "author": "白居易",
  "paragraphs": [
   "蟏蛸网上罥蜉蝣，反复相持死始休。",
   "何异浮生临老日，一弹指顷报恩雠。"
  ],
  "title": "禽虫十二章 八"
 },
 {
  "id": 7109,
  "author": "白居易",
  "paragraphs": [
   "蚁王化饭为臣妾，蜾母偷虫作子孙。",
   "彼此假名非本物，其间何怨复何恩。"
  ],
  "title": "禽虫十二章 九"
 },
 {
  "id": 7110,
  "author": "白居易",
  "paragraphs": [
   "豆苗鹿嚼解乌毒，艾叶雀衔夺燕巢。",
   "鸟兽不曾看本草，谙知药性是谁教。"
  ],
  "title": "禽虫十二章 十"
 },
 {
  "id": 7111,
  "author": "白居易",
  "paragraphs": [
   "一鼠得仙生羽翼，众鼠相看有羡色。",
   "岂知飞上未半空，已作乌鸢口中食。"
  ],
  "title": "禽虫十二章 十一"
 },
 {
  "id": 7112,
  "author": "白居易",
  "paragraphs": [
   "鹅乳养雏遗在水，鱼心想子变成鳞。",
   "细微幽隐何穷事，知者唯应是圣人。"
  ],
  "title": "禽虫十二章 十二"
 },
 {
  "id": 7113,
  "author": "白居易",
  "paragraphs": [
   "天静秋山好，窗开晓翠通。",
   "遥怜峰窈窕，不隔竹朦胧。",
   "万点当虚室，千重叠远空。",
   "列檐攒秀气，缘隙助清风。",
   "碧爱新晴后，明宜反照中。",
   "宣城郡斋在，望与古时同。"
  ],
  "title": "窗中列远岫"
 },
 {
  "id": 7114,
  "author": "白居易",
  "paragraphs": [
   "良璞含章久，寒泉彻底幽。",
   "矩浮光滟滟，方折浪悠悠。",
   "凌乱波纹异，萦回水性柔。",
   "似风摇浅濑，疑月落清流。",
   "潜颍应傍达，藏真岂上浮。",
   "玉人如不见，沦弃即千秋。"
  ],
  "title": "玉水记方流"
 },
 {
  "id": 7115,
  "author": "白居易",
  "paragraphs": [
   "淮海妖氛灭，乾坤嘉气通。",
   "班师郊社内，操袂凯歌中。",
   "庙算无遗策，天兵不战功。",
   "小臣同鸟兽，率舞向皇风。"
  ],
  "title": "大社观献捷诗"
 },
 {
  "id": 7116,
  "author": "白居易",
  "paragraphs": [
   "乐天乐天，来与汝言。",
   "汝宜拳拳，终身行焉。",
   "物有万类，锢人如锁。",
   "事有万感，𦶟人如火。",
   "万类遰来，鏁汝形骸。",
   "使汝未老，形枯如柴。",
   "万感遰至，火汝心怀。",
   "使汝未死，心化为灰。",
   "乐天乐天，可不大哀。",
   "汝胡不惩往而念来，人生百岁七十稀，设使与汝七十期。",
   "汝今年已四十四，却后二十六年能几时。",
   "汝不思二十五六年来事，疾速倏忽如一寐。",
   "往日来日皆瞥然，胡为自苦于其间。",
   "乐天乐天，可不大哀。",
   "而今而后，汝宜饥而食，渴而饮。",
   "昼而兴，夜而寝。",
   "无浪喜，无妄忧。",
   "病则卧，死则休。",
   "此中是汝家，此中是汝乡。",
   "汝何舍此而去，自取其遑遑。",
   "遑遑兮欲安往哉，乐天乐天归去来。"
  ],
  "title": "自诲"
 },
 {
  "id": 7117,
  "author": "白居易",
  "paragraphs": [
   "蟠木蟠木，有似我身。",
   "不中乎器，无用于人。",
   "下拥肿而上辚菌，桷不桷兮轮不轮。",
   "天子建明堂兮既非梁栋，诸侯斵大辂兮材又不中。",
   "唯我病夫，或有所用。",
   "用尔为几，承吾臂支吾颐而已矣。",
   "不伤尔性，不枉尔理。",
   "尔怏怏为几之外，无所用尔。",
   "尔既不材，吾亦不材，胡为乎人间裴回？",
   "蟠木蟠木，吾与汝归草堂去来。"
  ],
  "title": "三谣 蟠木谣"
 },
 {
  "id": 7118,
  "author": "白居易",
  "paragraphs": [
   "素屏素屏，胡为乎不文不饰，不丹不青。",
   "当世岂无李阳冰之篆字，张旭之笔迹。",
   "边鸾之花鸟，张璪之松石。",
   "吾不令加一点一画于其上，欲尔保真而全白。",
   "吾于香炉峰下置草堂，二屏倚在东西墙。",
   "夜如明月入我室，晓如白云围我床。",
   "我心久养浩然气，亦欲与尔表里相辉光。",
   "尔不见当今甲第与王宫，织成步障银屏风。",
   "缀珠陷钿贴云母，五金七宝相玲珑。",
   "贵豪待此方悦目，晏然寝卧乎其中。",
   "素屏素屏，物各有所宜，用各有所施。",
   "尔今木为骨兮纸为面，舍吾草堂欲何之。"
  ],
  "title": "三谣 素屏谣"
 },
 {
  "id": 7119,
  "author": "白居易",
  "paragraphs": [
   "朱藤朱藤，温如红玉，直如朱绳。",
   "自我得尔以为杖，大有裨于股肱。",
   "前年左选，东南万里。",
   "交游别我于国门，亲友送我于浐水。",
   "登高山兮车倒轮摧，渡汉水兮马跙蹄开。",
   "中途不进，部曲多回。",
   "唯此朱藤，实随我来。",
   "瘴疠之乡，无人之地。",
   "扶卫衰病，驱诃魑魅。",
   "吾独一身，赖尔为二。",
   "或水或陆，自北徂南。",
   "泥黏雪滑，足力不堪。",
   "吾本两足，得尔为三。",
   "紫霄峰头，黄石岩下。",
   "松门石磴，不通舆马。",
   "吾与尔披云拨水，环山绕野。",
   "二年蹋遍匡庐间，未尝一步而相舍。",
   "虽有佳子弟，良友朋。",
   "扶危助蹇，不如朱藤。",
   "嗟乎！穷既若是，通复何如？",
   "吾不以常杖待尔，尔勿以常人望吾。",
   "朱藤朱藤，吾虽青云之上，黄泥之下，誓不弃尔于斯须。"
  ],
  "title": "三谣 朱藤谣"
 },
 {
  "id": 7120,
  "author": "白居易",
  "paragraphs": [
   "无可奈何兮！白日走而朱颜颓，少日往而老日催。",
   "生者不住兮死者不回，况乎宠辱丰悴之外物。",
   "又何常不十去而一来，去不可挽兮来不可推。",
   "无可奈何兮！已焉哉！惟天长而地久，前无始兮后无终。",
   "嗟吾生之几何，寄瞬息乎其中。",
   "又如太仓之稊米，委一粒于万钟。",
   "何不与道逍遥？",
   "委化从容。",
   "纵心放志，泄泄融融。",
   "胡为乎分爱恶于生死，系忧喜于穷通。",
   "倔强其骨髓，龃龉其心胸。",
   "合冰炭以交战，祗自苦兮厥躬。",
   "彼造物者，云何不为。",
   "此与化者，云何不随。",
   "或喣或吹，或盛或衰。",
   "虽千变与万化，委一顺以贯之。",
   "为彼何非，为此何是。",
   "谁冥此心，梦蝶之子。",
   "何祸非福，何吉非凶。",
   "谁达此观，丧马之翁。",
   "俾吾为秋毫之杪，吾亦自足。",
   "不见其小，俾吾为泰山之阿。",
   "吾亦无余，不见其多。",
   "是以达人静则吻然与阴合迹，动则浩然与阳同波。",
   "委顺而已，孰知其他。",
   "时邪命邪！吾其无奈彼何？委邪顺邪！彼亦无奈吾何？夫两无奈何，然后能冥至顺而合太和。",
   "故吾所以饮太和，扣至顺，而为无可奈何之歌。"
  ],
  "title": "无可奈何歌"
 },
 {
  "id": 7121,
  "author": "白居易",
  "paragraphs": [
   "十亩之宅，五亩之园。",
   "有水一池，有竹千竿。",
   "勿谓土狭，勿谓地偏。",
   "足以容膝，足以息肩。",
   "有堂有庭，有桥有船。",
   "有书有酒，有歌有弦。",
   "有叟在中，白须飘然。",
   "识分知足，外无求焉。",
   "如鸟择木，姑务巢安。",
   "如龟居坎，不知海宽。",
   "灵鹤怪石，紫菱白莲。",
   "皆吾所好，尽在吾前。",
   "时饮一杯，或吟一篇。",
   "妻孥熙熙，鸡犬闲闲。",
   "优哉游哉，吾将终老乎其间。"
  ],
  "title": "池上篇"
 },
 {
  "id": 7122,
  "author": "白居易",
  "paragraphs": [
   "嗟嗟乎双齿，自吾有之尔。",
   "俾尔嚼肉咀蔬，衔杯漱水。",
   "丰吾肤革，滋吾血髓。",
   "从幼逮老，勤亦至矣。",
   "幸有辅车，非无龂腭。",
   "胡然舍我，一旦双落。",
   "齿虽无情，吾岂无情。",
   "老与齿别，齿随涕零。",
   "我老日来，尔去不回。",
   "嗟嗟乎双齿，孰谓而来哉？孰谓而去哉？齿不能言，请以意宣。",
   "为口中之物，忽乎六十余年。",
   "昔君之壮也，血刚齿坚。",
   "今君之老矣，血衰齿寒。",
   "辅车龂腭，日削月朘。",
   "上参差而下𠨜𦤞，曾何足以少安。",
   "嘻！君其听哉，女长辞姥，臣老辞主。",
   "发衰辞头，叶枯辞树。",
   "物无细大，功成者去，君何嗟嗟？",
   "独不闻诸道经，我身非我有也，盖天地之委形。",
   "君何嗟嗟？",
   "又不闻诸佛说，是身如浮云，须臾变灭。",
   "由是而言，君何有焉？",
   "所宜委百骸而顺万化，胡为乎嗟嗟于一牙一齿之间。",
   "吾应曰：吾过矣，尔之言然。"
  ],
  "title": "齿落辞"
 },
 {
  "id": 7123,
  "author": "白居易",
  "paragraphs": [
   "鬻骆马兮放杨柳枝，掩翠黛兮顿金羁。",
   "马不能言兮长鸣而却顾，杨柳枝再拜长跪而致辞。",
   "辞曰：主乘此骆五年，凡千有八百日。",
   "衔橛之下，不惊不逸。",
   "素事主十年，凡三千有六百日。",
   "巾栉之间，无违无失。",
   "今素貌虽陋，未至衰摧。",
   "骆力犹壮，又无虺𬯎。",
   "即骆之力，尚可以代主一步。",
   "素之歌，亦可以送主一杯。",
   "一旦双去，有去无回。",
   "故素将去，其辞也苦。",
   "骆将去，其鸣也哀。",
   "此人之情也，马之情也，岂主君独无情哉？",
   "予俯而叹，仰而咍，且曰：骆、骆，尔勿嘶，素、素，尔勿啼，骆反厩，素反闺。",
   "吾疾虽作，年虽颓，幸未及项籍之将死。",
   "何必一日之内，弃骓兮而别虞兮，乃目素兮素兮。",
   "为我歌杨柳枝，我姑酌彼金罍，我与尔归醉乡去来。"
  ],
  "title": "不能忘情吟"
 },
 {
  "id": 7124,
  "author": "白居易",
  "paragraphs": [
   "昨与美人对尊酒，朱颜如花腰似柳。",
   "今与美人倾一杯，秋风飒飒头上来。",
   "年光似水向东去，两鬓不禁白日催。",
   "东邻起楼高百尺，璇题照日光相射。",
   "珠翠无非二八人，盘筵何啻三千客。",
   "邻家儒者方下帷，夜诵古书朝忍饥。",
   "身年三十未入仕，仰望东邻安可期。",
   "一朝逸翮乘风势，金榜高张登上第。",
   "春闱未了冬登科，九万抟风谁与继。",
   "不逾十稔居台衡，门前车马纷纵横。",
   "人人仰望在何处，造化笔头云雨生。",
   "东邻高楼色未改，主人云亡息犹在。",
   "金玉车马一不存，朱门更有何人待。",
   "墙垣反锁长安春，楼台渐渐属西邻。",
   "松篁薄暮亦栖鸟，桃李无情还笑人。",
   "忆昔东邻宅初构，云甍彩栋皆非旧。",
   "玳瑁筵前翡翠栖，芙蓉池上鸳鸯鬬。",
   "日往月来凡几秋，一衰一盛何悠悠。",
   "但教帝里笙歌在，池上年年醉五侯。"
  ],
  "title": "劝酒"
 },
 {
  "id": 7125,
  "author": "白居易",
  "paragraphs": [
   "海内昔年狎太平，横目穰穰何峥嵘。",
   "天生天杀岂天怒，忍使朝朝喂猛虎。",
   "关东驿路多丘荒，行人最忌税人场。",
   "张彦雄特制残暴，见之叱起如叱羊。",
   "鸣弦霹雳越幽阻，往往依林犹旅拒。",
   "草际旋看委锦茵，腰间不更抽白羽。",
   "老饕已毙众雏恐，童穉揶揄皆自勇。",
   "忠良效顺势亦然，一剑猜狂敢轻动。",
   "有文有武方为国，不是英雄伏不得。",
   "试征张彦作将军，几个将军愿策勋。"
  ],
  "title": "南阳小将张彦硖口镇税人场射虎歌"
 },
 {
  "id": 7126,
  "author": "白居易",
  "paragraphs": [
   "润叶濡枝浃四方，浓云来去势何长。",
   "旷然寰宇清风满，救旱功高暑气凉。"
  ],
  "title": "阴雨"
 },
 {
  "id": 7127,
  "author": "白居易",
  "paragraphs": [
   "西北油然云势浓，须臾霶沛雨飘空。",
   "顿疏万物焦枯意，定看秋郊稼穑丰。"
  ],
  "title": "喜雨"
 },
 {
  "id": 7128,
  "author": "白居易",
  "paragraphs": [
   "故城门前春日斜，故城门里无人家。",
   "市朝欲认不知处，漠漠野田飞草花。"
  ],
  "title": "过故洛城"
 },
 {
  "id": 7129,
  "author": "白居易",
  "paragraphs": [
   "忆昔嬉游伴，多陪欢宴场。",
   "寓居同永乐，幽会共平康。",
   "师子寻前曲，声儿出内坊。",
   "花深态奴宅，竹错得怜堂。",
   "庭晚开红药，门闲荫绿杨。",
   "经过悉同巷，居处尽连墙。",
   "时世高梳髻，风流澹作妆。",
   "戴花红石竹，帔晕紫槟榔。",
   "鬓动悬蝉翼，钗垂小凤行。",
   "拂胸轻粉絮，煖手小香囊。",
   "选胜移银烛，邀欢举玉觞。",
   "炉烟凝麝气，酒色注鹅黄。",
   "急管停还奏，繁弦慢更张。",
   "雪飞回舞袖，尘起绕歌梁。",
   "旧曲翻调笑，新声打义扬。",
   "名情推阿轨，巧语许秋娘。",
   "风暖春将暮，星回夜未央。",
   "宴余添粉黛，坐久换衣裳。",
   "结伴归深院，分头入洞房。",
   "彩帷开翡翠，罗荐拂鸳鸯。",
   "留宿争牵袖，贪眠各占床。",
   "绿窗笼水影，红壁背灯光。",
   "索镜收花钿，邀人解袷裆。",
   "暗娇妆靥笑，私语口脂香。",
   "怕听钟声坐，羞明映缦藏。",
   "眉残蛾翠浅，鬟解绿云长。",
   "聚散知无定，忧欢事不常。",
   "离筵开夕宴，别骑促晨装。",
   "去住青门外，留连浐水傍。",
   "车行遥寄语，马驻共相望。",
   "云雨分何处，山川共异方。",
   "野行初寂莫，店宿乍恓惶。",
   "别后嫌宵永，愁来厌岁芳。",
   "几看花结子，频见露为霜。",
   "岁月何超忽，音容坐渺茫。",
   "往还书断绝，来去梦游扬。",
   "自我辞秦地，逢君客楚乡。",
   "常嗟异岐路，忽喜共舟航。",
   "话旧堪垂泪，思乡数断肠。",
   "愁云接巫峡，泪竹近潇湘。",
   "月落江湖阔，天高节候凉。",
   "浦深烟渺渺，沙冷月苍苍。",
   "红叶江枫老，青芜驿路荒。",
   "野风吹蟋蟀，湖水浸菰蒋。",
   "帝路何由见，心期不可忘。",
   "旧游千里外，往事十年强。",
   "春昼提壶饮，秋林摘橘尝。",
   "强歌还自感，纵饮不成狂。",
   "永夜长相忆，逢君各共伤。",
   "殷勤万里意，幷写赠萧郎。"
  ],
  "title": "江南喜逢萧九彻因话长安旧游戏赠五十韵"
 },
 {
  "id": 7130,
  "author": "白居易",
  "paragraphs": [
   "蛾眉山势接云霓，欲逐刘郎北路迷。",
   "若似剡中容易到，春风犹隔武陵溪。"
  ],
  "title": "赠薛涛"
 },
 {
  "id": 7131,
  "author": "白居易",
  "paragraphs": [
   "长庆清风在，夔龙燮理余。",
   "太和膏雨降，周邵保厘初。",
   "嵩少当宫署，伊瀍入禁渠。",
   "晓关开玉兔，夕钥纳银鱼。",
   "旧眷怜移疾，新吟念索居。",
   "离声双白鹂，行色一篮轝。",
   "罢免无余俸，休闲有敝庐。",
   "慵于嵇叔夜，渴似马相如。",
   "酒每蒙酤我，诗尝许起予。",
   "洛中归计定，一半为尚书。"
  ],
  "title": "酬令狐留守尚书见赠十韵"
 },
 {
  "id": 7132,
  "author": "白居易",
  "paragraphs": [
   "幽咽新芦管，凄凉古竹枝。",
   "似临猿峡唱，疑在雁门吹。",
   "调为高多切，声缘小乍迟。",
   "麤豪嫌觱篥，细妙胜参差。",
   "云水巴南客，风沙陇上儿。",
   "屈原收泪夜，苏武断肠时。",
   "仰秣胡驹听，惊栖越鸟知。",
   "何言胡越异，闻此一同悲。"
  ],
  "title": "听芦管"
 },
 {
  "id": 7133,
  "author": "白居易",
  "paragraphs": [
   "春风秋月携歌酒，八十年来玩物华。",
   "已见曾孙骑竹马，犹听侍女唱梅花。",
   "入乡不杖归时健，出郭乘轺到处夸。",
   "儿著绣衣身衣锦，东阳门户胜滕家。"
  ],
  "title": "送滕庶子致仕归婺州"
 },
 {
  "id": 7134,
  "author": "白居易",
  "paragraphs": [
   "仁风膏雨去随轮，胜境欢游到逐身。",
   "水驿路穿儿店月，花船棹入女湖春。",
   "宣城独咏窗中岫，柳恽单题汀上苹。",
   "何似姑苏诗太守，吟诗相继有三人。"
  ],
  "title": "送刘郎中赴任苏州"
 },
 {
  "id": 7135,
  "author": "白居易",
  "paragraphs": [
   "送君何处展离筵，大梵王宫大雪天。",
   "庾岭梅花落歌管，谢家柳絮扑金田。",
   "乱从纨袖交加舞，醉入篮轝取次眠。",
   "却笑召邹兼访戴，只持空酒驾空船。"
  ],
  "title": "福先寺雪中饯刘苏州"
 },
 {
  "id": 7136,
  "author": "白居易",
  "paragraphs": [
   "三百六旬今夜尽，六十四年明日催。",
   "不用叹身随日老，亦须知寿逐年来。",
   "加添雪兴凭毡帐，消杀春愁付酒杯。",
   "唯恨诗成君去后，红笺纸卷为谁开。"
  ],
  "title": "除夜言怀兼赠张常侍"
 },
 {
  "id": 7137,
  "author": "白居易",
  "paragraphs": [
   "二年花下为闲伴，一旦尊前弃老夫。",
   "西午桥街行怅望，南龙兴寺立踟蹰。",
   "洛城久住留情否，省骑重归称意无。",
   "出镇归朝但相访，此身应不离东都。"
  ],
  "title": "送张常侍西归"
 },
 {
  "id": 7138,
  "author": "白居易",
  "paragraphs": [
   "白雪吟诗铃阁开，故情新兴两裴回。",
   "昔经勤苦照书卷，今助欢娱飘酒杯。",
   "楚客难酬郢中曲，吴公兼占洛阳才。",
   "铜街金谷春知否，又有诗人作尹来。"
  ],
  "title": "和河南郑尹新岁对雪"
 },
 {
  "id": 7139,
  "author": "白居易",
  "paragraphs": [
   "雨露难忘君念重，电泡易灭妾身轻。",
   "金刀已剃头然发，玉管休吹肠断声。",
   "新戒珠从衣里得，初心莲向火中生。",
   "道场夜半香花冷，犹在灯前礼佛名。"
  ],
  "title": "吹笙内人出家"
 },
 {
  "id": 7140,
  "author": "白居易",
  "paragraphs": [
   "今朝何事一沾襟，检得君诗醉后吟。",
   "老泪交流风病眼，春笺摇动酒杯心。",
   "银钩尘覆年年暗，玉树泥埋日日深。",
   "闻道墓松高一丈，更无消息到如今。"
  ],
  "title": "醉中见微之旧卷有感"
 },
 {
  "id": 7141,
  "author": "白居易",
  "paragraphs": [
   "春衫细薄马蹄轻，一日迟迟进一程。",
   "野枣花含新蜜气，山禽语带破匏声。",
   "垂鞭晚就槐阴歇，低倡闲冲柳絮行。",
   "忽忆家园须速去，樱桃欲熟笋应生。"
  ],
  "title": "寿安歇马重吟"
 },
 {
  "id": 7142,
  "author": "白居易",
  "paragraphs": [
   "萝襟蕙带竹皮巾，虽到尘中不染尘。",
   "每见俗人多惨淡，惟逢美酒即殷勤。",
   "浮云心事谁能会，老鹤风标不可亲。",
   "世说三生如不谬，共疑巢许是前身。"
  ],
  "title": "赠张处士山人"
 },
 {
  "id": 7143,
  "author": "白居易",
  "paragraphs": [
   "池畔最平处，树阴新合时。",
   "移床解衣带，坐任清风吹。",
   "举棹鸟先觉，垂纶鱼未知。",
   "前头何所有，一卷晋公诗。"
  ],
  "title": "池畔闲坐兼呈侍中"
 },
 {
  "id": 7144,
  "author": "白居易",
  "paragraphs": [
   "冷竹风成韵，荒街叶作堆。",
   "欲寻联句卷，先饮煖寒杯。",
   "帽为迎霜戴，炉因试火开。",
   "时时还有客，终不当君来。"
  ],
  "title": "初冬即事忆皇甫十"
 },
 {
  "id": 7145,
  "author": "白居易",
  "paragraphs": [
   "庭小同蜗舍，门闲称雀罗。",
   "火将灯共尽，风与雪相和。",
   "老睡随年减，衰情向夕多。",
   "不知同病者，争奈夜长何。"
  ],
  "title": "小庭寒夜寄梦得"
 },
 {
  "id": 7146,
  "author": "白居易",
  "paragraphs": [
   "槐阴歇鞍马，柳絮惹衣巾。",
   "日晚独归路，春深多思人。",
   "去家才百里，为客只三旬。",
   "已念纱窗下，应生宝瑟尘。"
  ],
  "title": "西还寿安路西歇马"
 },
 {
  "id": 7147,
  "author": "白居易",
  "paragraphs": [
   "肩舁仍挈榼，莫怪就君来。",
   "秋雨经三宿，无人劝一杯。"
  ],
  "title": "雨中访崔十八"
 },
 {
  "id": 7148,
  "author": "白居易",
  "paragraphs": [
   "池上今宵风月凉，闲教少乐理霓裳。",
   "集仙殿里新词到，便播笙歌作乐章。"
  ],
  "title": "梦得得新诗"
 },
 {
  "id": 7149,
  "author": "白居易",
  "paragraphs": [
   "欲话毘陵君反袂，欲言夏口我沾衣。",
   "谁知临老相逢日，悲叹声多语笑稀。"
  ],
  "title": "初见刘二十八郎中有感"
 },
 {
  "id": 7150,
  "author": "白居易",
  "paragraphs": [
   "遇客多言爱山水，逢僧尽道厌嚣尘。",
   "玉泉潭畔松间宿，要且经年无一人。"
  ],
  "title": "夜题玉泉"
 },
 {
  "id": 7151,
  "author": "白居易",
  "paragraphs": [
   "一月一回同拜表，莫辞侵早过中桥。",
   "老于君者应无数，犹趁西京十五朝。"
  ],
  "title": "拜表早出赠皇甫宾客"
 },
 {
  "id": 7152,
  "author": "白居易",
  "paragraphs": [
   "府池东北旧亭台，久别长思醉一回。",
   "但请主人空埽地，自携杯酒管弦来。"
  ],
  "title": "赠郑尹"
 },
 {
  "id": 7153,
  "author": "白居易",
  "paragraphs": [
   "潘驿桥南醉中别，下邽村北醒时归。",
   "春风怪我君知否，榆叶杨花扑面飞。"
  ],
  "title": "别杨同州后却寄"
 },
 {
  "id": 7154,
  "author": "白居易",
  "paragraphs": [
   "野狐泉上柳花飞，逐水东流便不归。",
   "花水悠悠两无意，因风吹落偶相依。"
  ],
  "title": "狐泉店前作"
 },
 {
  "id": 7155,
  "author": "白居易",
  "paragraphs": [
   "余杭县里卢明府，虚白亭中白舍人。",
   "今日相逢头似雪，一杯相劝送残春。"
  ],
  "title": "赠卢绩"
 },
 {
  "id": 7156,
  "author": "白居易",
  "paragraphs": [
   "使君五马且蜘蹰，马上能听绝句无。",
   "每过桑间试留意，何妨后代有罗敷。"
  ],
  "title": "与裴华州同过敷水戏赠"
 },
 {
  "id": 7157,
  "author": "白居易",
  "paragraphs": [
   "欲笑随情酒逐身，此身虽老未辜春。",
   "春来点检闲游数，犹自多于年少人。"
  ],
  "title": "闲游"
 },
 {
  "id": 7158,
  "author": "白居易",
  "paragraphs": [
   "白屋炊香饭，荤膻不入家。",
   "滤泉澄葛粉，洗手摘藤花。",
   "青芥除黄叶，红姜带紫芽。",
   "命师相伴食，斋罢一瓯茶。"
  ],
  "title": "招韬光禅师"
 },
 {
  "id": 7159,
  "author": "白居易",
  "paragraphs": [
   "楼外春晴百鸟鸣，楼中春酒美人倾。",
   "路傍花日添衣色，云里天风散珮声。",
   "向此高吟谁得意，偶来闲客独多情。",
   "佳时莫起兴亡恨，游乐今逢四海清。"
  ],
  "title": "和柳公权登齐云楼"
 },
 {
  "id": 7160,
  "author": "白居易",
  "paragraphs": [
   "毛公坛上片云闲，得道何年去不还。",
   "千载鹤翎归碧落，五湖空镇万重山。"
  ],
  "title": "毛公坛"
 },
 {
  "id": 7161,
  "author": "白居易",
  "paragraphs": [
   "馆娃宫畔千年寺，水阔云多客到稀。",
   "闻说春来更惆怅，百花深处一僧归。"
  ],
  "title": "灵岩寺"
 },
 {
  "id": 7162,
  "author": "白居易",
  "paragraphs": [
   "天平山上白云泉，云自无心水自闲。",
   "何必奔冲山下去，更添波浪向人间。"
  ],
  "title": "白云泉"
 },
 {
  "id": 7163,
  "author": "白居易",
  "paragraphs": [
   "一山门作两山门，两寺原从一寺分。",
   "东涧水流西涧水，南山云起北山云。",
   "前台花发后台见，上界钟声下界闻。",
   "遥想吾师行道处，天香桂子落纷纷。"
  ],
  "title": "寄韬光禅师"
 },
 {
  "id": 7164,
  "author": "白居易",
  "paragraphs": [
   "忆在苏州日，常谙夏至筵。",
   "粽香筒竹嫩，炙脆子鹅鲜。",
   "水国多台榭，吴风尚管弦。",
   "每家皆有酒，无处不过船。",
   "交印君相次，褰帷我在前。",
   "此乡俱老矣，东望共依然。",
   "洛下麦秋月，江南梅雨天。",
   "齐云楼上事，已上十三年。"
  ],
  "title": "和梦得夏至忆苏州呈卢宾客"
 },
 {
  "id": 7165,
  "author": "白居易",
  "paragraphs": [
   "细草岸西东，酒旗摇水风。",
   "楼台在花杪，鸥鹭下烟中。",
   "翠幄晴相接，芳洲夜暂空。",
   "何人赏秋景，兴与此时同。"
  ],
  "title": "曲江"
 },
 {
  "id": 7166,
  "author": "白居易",
  "paragraphs": [
   "遍数故交亲，何人得六旬。",
   "今年已入手，余事岂关身。",
   "老自无多兴，春应不拣人。",
   "陶窗与弘阁，风景一时新。"
  ],
  "title": "岁夜咏怀兼寄思黯"
 },
 {
  "id": 7167,
  "author": "白居易",
  "paragraphs": [
   "寒食枣团店，春低杨柳枝。",
   "酒香留客住，莺语和人诗。",
   "困立攀花久，慵行上马迟。",
   "若为将此意，前字与僧期。"
  ],
  "title": "寒食日过枣团店"
 },
 {
  "id": 7168,
  "author": "白居易",
  "paragraphs": [
   "不食胡麻饭，杯中自得仙。",
   "隔房招好客，可室致芳筵。",
   "美酝香醪嫩，时新异果鲜。",
   "夜深唯畏晓，坐稳不思眠。",
   "棋罢嫌无敌，诗成愧在前。",
   "明朝题壁上，谁得众人传。"
  ],
  "title": "宿张云举院"
 },
 {
  "id": 7169,
  "author": "白居易",
  "paragraphs": [
   "可怜夭艳正当时，刚被狂风一夜吹。",
   "今日流莺来旧处，百般言语泥空枝。"
  ],
  "title": "惜花"
 },
 {
  "id": 7170,
  "author": "白居易",
  "paragraphs": [
   "烟霄微月澹长空，银汉秋期万古同。",
   "几许欢情与离恨，年年幷在此宵中。"
  ],
  "title": "七夕"
 },
 {
  "id": 7171,
  "author": "白居易",
  "paragraphs": [
   "不出孤峰上，人间四十秋。",
   "视身如传舍，阅世任东流。",
   "法为因缘立，心从次第修。",
   "中宵问真偈，有住是吾忧。"
  ],
  "title": "宿诚禅师山房题赠"
 },
 {
  "id": 7172,
  "author": "白居易",
  "paragraphs": [
   "数日自穿凿，引泉来近陂。",
   "寻渠通咽处，绕岸待清时。",
   "深好求鱼养，闲堪与鹤期。",
   "幽声听难尽，入夜睡常迟。"
  ],
  "title": "新池"
 },
 {
  "id": 7173,
  "author": "白居易",
  "paragraphs": [
   "萧条微雨绝，荒岸抱清源。",
   "入舫山侵塞，分泉道接邨。",
   "秋声依树色，月影在蒲根。",
   "淹泊方难遂，他宵关梦魂。"
  ],
  "title": "南池"
 },
 {
  "id": 7174,
  "author": "白居易",
  "paragraphs": [
   "泉来从绝壑，亭敞在中流。",
   "竹密无空岸，松长可绊舟。",
   "蟪蛄潭上夜，河汉岛前秋。",
   "异夕期新涨，携琴却此游。"
  ],
  "title": "宿池上"
 },
 {
  "id": 7175,
  "author": "白居易",
  "paragraphs": [
   "一会灵山犹未散，重翻贝叶有来由。",
   "是名精进才开眼，岩石无端亦点头。"
  ],
  "title": "翻经台"
 },
 {
  "id": 7176,
  "author": "白居易",
  "paragraphs": [
   "惯游山水住南州，行尽天台及虎丘。",
   "惟有上强精舍寺，最堪游处未曾游。"
  ],
  "title": "寄题上强山精舍寺"
 },
 {
  "id": 7177,
  "author": "白居易",
  "paragraphs": [
   "诗，绮美，瓌奇。",
   "明月夜，落花时。",
   "能助欢笑，亦伤别离。",
   "调清金石怨，吟苦鬼神悲。",
   "天下只应我爱，世间唯有君知。",
   "自从都尉别苏句，便到司空送白辞。"
  ],
  "title": "一字至七字诗"
 },
 {
  "id": 7178,
  "author": "白居易",
  "paragraphs": [
   "雪作须眉云作衣，辽东华表鹤双归。",
   "当时一鹤犹希有，何况今逢两令威。"
  ],
  "title": "九老图诗"
 },
 {
  "id": 7179,
  "author": "白居易",
  "paragraphs": [
   "行寻春水坐看山，早出中书晚未还。",
   "为报野僧岩客道，偷闲气味胜长闲。"
  ],
  "title": "和裴相公傍水闲行绝句"
 },
 {
  "id": 7180,
  "author": "李白",
  "paragraphs": [
   "妙有分二气，灵山开九华。",
   "层标遏迟日，半壁明朝霞。",
   "积雪曜阴壑，飞流歕阳崖。",
   "青莹玉树色，缥缈羽人家。"
  ],
  "title": "改九子山为九华山联句"
 },
 {
  "id": 7181,
  "author": "杜甫",
  "paragraphs": [
   "爱客尚书贵，之官宅相贤。",
   "酒香倾坐侧，帆影驻江边。",
   "翟表郎官瑞，凫看令宰仙。",
   "雨稀云叶断，夜久烛花偏。",
   "数语敧纱帽，高文掷彩笺。",
   "兴饶行处乐，离惜醉中眠。",
   "单父长多暇，河阳实少年。",
   "客居逢自出，为别几凄然。"
  ],
  "title": "夏夜李尚书筵送宇文石首赴县联句"
 },
 {
  "id": 7182,
  "author": "刘禹锡",
  "paragraphs": [
   "五月长斋月，文心苦行心。",
   "兰葱不入户，薝卜自成林。",
   "护戒先辞酒，嫌喧亦彻琴。",
   "尘埃宾位静，香火道场深。",
   "我静驯狂象，餐余施众禽。",
   "定知于佛佞，岂复向书淫。",
   "阑药凋红艳，庭槐换绿阴。",
   "风光徒满目，云雾未披襟。",
   "树为清凉倚，池因盥漱临。",
   "苹芳遭燕拂，莲坼待蜂寻。",
   "舍下环流水，窗中列远岑。",
   "苔斑钱剥落，石怪玉嵚岑。",
   "鹊顶迎秋秃，莺喉入夏喑。",
   "绿杨垂嫩色，𫄧棘露长针。",
   "散秩身犹幸，趋朝力不任。",
   "官将方共拙，年与病交侵。",
   "徇乐非时选，忘机似陆沈。",
   "鉴容称四皓，扪腹有三壬。",
   "携手惭连璧，同心许断金。",
   "紫芝虽继唱，白雪少知音。",
   "忆罢吴门守，相逢楚水浔。",
   "舟中频曲宴，夜后各加斟。",
   "浊酒销残漏，弦声间远砧。",
   "酡颜舞长袖，密坐接华簪。",
   "持论峰峦峻，战文矛戟森。",
   "笑言诚莫逆，造次必相箴。",
   "往事应如昨，余欢迄至今。",
   "迎君常倒屣，访我辄携衾。",
   "阴魄初离毕，阳光正在参。",
   "待公休一食，纵饮共狂吟。"
  ],
  "title": "乐天是月长斋鄙夫此时愁卧里闾非远云雾难披因以寄怀遂为联句所期解闷焉敢惊禅"
 },
 {
  "id": 7183,
  "author": "白居易",
  "paragraphs": [
   "萧索穷秋月，苍茫苦雨天。",
   "泄云生栋上，行潦入庭前。",
   "苔色侵三径，波声想五弦。",
   "井蛙争入户，辙鲋乱归泉。",
   "高𩅸愁晨坐，空阶警夜眠。",
   "鹤鸣犹未已，蚁穴亦频迁。",
   "散漫疏还密，空蒙断复连。",
   "竹沾青玉润，荷滴白珠圆。",
   "地湿灰蛾灭，池添水马怜。",
   "有苗沾霡霂，无月弄潺湲。",
   "篱菊潜开秀，园蔬已罢鲜。",
   "断行随雁翅，孤啸耸鸢肩。",
   "桥柱黏黄菌，墙衣点绿钱。",
   "草荒行药路，沙泛钓鱼船。",
   "长者车犹阻，高人榻且悬。",
   "金乌何日见，玉爵几时传。",
   "近井桐先落，当檐石欲穿。",
   "趋风诚有恋，披雾邈无缘。",
   "廪米陈生醭，庖薪湿起烟。",
   "鸣鸡潜报晓，急景暗雕年。",
   "盖洒高松上，丝繁细柳边。",
   "拂丛时起蝶，堕叶乍惊蝉。",
   "巾角皆争垫，裙裾别似湔。",
   "人多蒙翠被，马尽著连干。",
   "好客无来者，贫家但悄然。",
   "湿泥印鹤迹，漏壁络蜗涎。",
   "蚊聚雷侵室，鸥翻/浪满川。",
   "上楼愁羃羃，绕舍厌溅溅。",
   "律候今秋矣，欢娱久旷焉。",
   "但令高兴在，晴后奉周旋。"
  ],
  "title": "秋霖即事联句三十韵"
 },
 {
  "id": 7184,
  "author": "白居易",
  "paragraphs": [
   "苦雨晴何喜，喜于未雨时。",
   "气收云物变，声乐鸟乌知。",
   "蕙泛光风圃，兰开皎月池。",
   "千峰分远近，九陌好追随。",
   "白日开天路，玄阴卷地维。",
   "余清在林薄，新照入涟漪。",
   "碧树凉先落，青芜湿更滋。",
   "晒毛经浴鹤，曳尾出泥龟。",
   "舞去商羊速，飞来野马迟。",
   "柱边无润础，台上有游丝。",
   "桥净行尘息，堤长禁柳垂。",
   "宫城开睥睨，观阙丽罘罳。",
   "洛水澄清镇，嵩烟展翠帷。",
   "梁成虹乍见，市散蜃初移。",
   "藉草风犹暖，攀条露已晞。",
   "屋穿添碧瓦，墙缺召金锤。",
   "迥彻来双目，昏烦去四支。",
   "霞文晚焕烂，星影夕参差。",
   "爽助门庭肃，寒摧草木衰。",
   "黄干向阳菊，红洗得霜梨。",
   "假盖闲谁惜，弹弦燥更悲。",
   "散蹄良马稳，炙背野人宜。",
   "洞户晨晖入，空庭宿雾披。",
   "推林出书目，倾笥上衣椸。",
   "道路行非阻，轩车望可期。",
   "无辞访圭窦，且愿见琼枝。",
   "山阁蓬莱客，储宫羽翼师。",
   "每优陪丽句，何暇觌英姿。",
   "玩景方搔首，怀人尚敛眉。",
   "因吟仲文什，高兴尽于斯。"
  ],
  "title": "喜晴联句"
 },
 {
  "id": 7185,
  "author": "白居易",
  "paragraphs": [
   "元年寒食日，上巳暮春天。",
   "鸡黍三家会，莺花二节连。",
   "光风初澹荡，美景渐暄妍。",
   "簪组兰亭上，车舆曲水边。",
   "松声添奏乐，草色助铺筵。",
   "雀舫宜闲泛，螺杯任漫传。",
   "园蔬香带露，厨柳暗藏烟。",
   "丽句轻珠玉，清谈胜管弦。",
   "陌喧金距鬬，树动彩绳悬。",
   "姹女妆梳艳，游童衣服鲜。",
   "圃香知种蕙，池暖忆开莲。",
   "怪石云疑触，夭桃火欲然。",
   "正欢唯恐散，虽醉未思眠。",
   "啸傲人间世，追随地上仙。",
   "燕来双涎涎，雁去累翩翩。",
   "行乐真吾事，寻芳独我先。",
   "滞周惭太史，入洛继先贤。",
   "昔恨多分手，今欢谬比肩。",
   "病犹陪䜩饮，老更奉周旋。",
   "望重青云客，情深白首年。",
   "遍尝珍馔后，许入画堂前。",
   "舞袖翻红炬，歌鬟插宝蝉。",
   "断金多感激，倚玉贵迁延。",
   "说史吞颜注，论诗笑郑笺。",
   "松筠寒不变，胶漆冷弥坚。",
   "兴伴王寻戴，荣同隗在燕。",
   "掷卢夸使气，刻烛鬬成篇。",
   "实艺皆三捷，虚名愧六联。",
   "兴阑犹举白，话静每思玄。",
   "更说归时好，亭亭月正圆。"
  ],
  "title": "会昌春连宴即事"
 },
 {
  "id": 7186,
  "author": "白居易",
  "paragraphs": [
   "三春今向晚，四者昔难幷。",
   "借问低眉坐，何如携手行。",
   "旧游多过隙，新宴且寻盟。",
   "鹦鹉林须乐，麒麟阁未成。",
   "分阴当爱惜，迟景好逢迎。",
   "林野熏风起，楼台谷雨晴。",
   "墙低山半出，池广水初平。",
   "桥转长虹曲，舟回小鹢轻。",
   "残花犹布绣，密竹自闻笙。",
   "欲过芳菲节，难忘宴慰情。",
   "月轮行似箭，时物始如倾。",
   "见雁随兄去，听莺求友声。",
   "蕙长书带展，菰嫩剪刀生。",
   "坐密衣裳暖，堂虚丝管清。",
   "峰峦侵碧落，草木近朱明。",
   "与点非沂水，陪膺是洛城。",
   "拨醅争绿醑，卧酪待朱樱。",
   "几处能留客，何人唤解酲。",
   "旧仪尊右揆，新命宠春卿。",
   "有喜鹊频语，无机鸥不惊。",
   "青林思小隐，白雪仰芳名。",
   "访旧殊千里，登高赖九城。",
   "酂侯司管钥，疏傅傲簪缨。",
   "纶綍曾同掌，烟霄即上征。",
   "册庭尝接武，书殿忝连衡。",
   "兰室春弥馥，松心晚更贞。",
   "琴招翠羽下，钩掣紫鳞呈。",
   "只愿回乌景，谁能避兕觥。",
   "方知醉兀兀，应是走营营。",
   "凤阁鸾台路，从他年少争。"
  ],
  "title": "仆射来示有三春向晚四者难幷之说诚哉是言辄引起题重为联句疲兵再战勍敌难降下笔之时冁然自哂走呈仆射兼简尚书"
 },
 {
  "id": 7187,
  "author": "刘禹锡",
  "paragraphs": [
   "花作婵娟玉作妆，风流争似旧徐娘。",
   "夜深曲曲湾湾月，万里随君一寸肠。"
  ],
  "title": "梦扬州乐妓和诗"
 },
 {
  "id": 7188,
  "author": "李白",
  "paragraphs": [
   "西王母桃种我家，三千阳春始一花。",
   "结实苦迟为人笑，攀折唧唧长咨嗟。"
  ],
  "title": "庭前晚花开"
 },
 {
  "id": 7189,
  "author": "杜甫",
  "paragraphs": [
   "南溪老病客，相见下肩舆。",
   "近发看乌帽，催莼煮白鱼。",
   "宅中平岸水，身外满床书。",
   "忆尔才名叔，含凄意有余。"
  ],
  "title": "汉州王大录事宅作"
 },
 {
  "id": 7190,
  "author": "白居易",
  "paragraphs": [
   "城西三月三十日，别友辞春两恨多。",
   "帝里却归犹寂寞，通州独去又如何。"
  ],
  "title": "城西别元九"
 },
 {
  "id": 7191,
  "author": "白居易",
  "paragraphs": [
   "藤花无次第，万朵一时开。",
   "不是周从事，何人唤我来。"
  ],
  "title": "陈家紫藤花下赠周判官"
 },
 {
  "id": 7192,
  "author": "白居易",
  "paragraphs": [
   "湖山上头别有湖，芰荷香气占仙都。",
   "夜含星斗分乾象，晓映雷云作画图。",
   "风动绿苹天上浪，鸟栖寒照月中乌。",
   "若非神物多灵迹，争得长年冬不枯。"
  ],
  "title": "游小洞庭"
 },
 {
  "id": 7193,
  "author": "李白",
  "paragraphs": [
   "仙女下，董双成，汉殿夜凉吹玉笙。",
   "曲终却从仙官去，万户千门惟月明。"
  ],
  "title": "桂殿秋 一"
 },
 {
  "id": 7194,
  "author": "李白",
  "paragraphs": [
   "河汉女，玉炼颜，云𫐌往往在人间。",
   "九霄有路去无迹，袅袅香风生佩环。"
  ],
  "title": "桂殿秋 二"
 },
 {
  "id": 7195,
  "author": "李白",
  "paragraphs": [
   "云想衣裳花想容，春风拂槛露华浓。",
   "若非群玉山头见，会向瑶台月下逢。"
  ],
  "title": "清平调 一"
 },
 {
  "id": 7196,
  "author": "李白",
  "paragraphs": [
   "一枝红艳露凝香，云雨巫山枉断肠。",
   "借问汉宫谁得似，可怜飞燕倚新妆。"
  ],
  "title": "清平调 二"
 },
 {
  "id": 7197,
  "author": "李白",
  "paragraphs": [
   "名花倾国两相欢，常得君王带笑看。",
   "解得春风无限恨，沈香亭北倚阑干。"
  ],
  "title": "清平调 三"
 },
 {
  "id": 7198,
  "author": "李白",
  "paragraphs": [
   "雪盖宫楼闭，罗幕昏金翠。",
   "鬬压阑干，香心澹薄，梅梢轻倚。",
   "喷宝猊香烬麝烟浓，馥红绡翠被。"
  ],
  "title": "连理枝 一"
 },
 {
  "id": 7199,
  "author": "李白",
  "paragraphs": [
   "浅画云垂帔，点滴昭阳泪。",
   "咫尺宸居，君恩断绝，似遥千里。",
   "望水晶帘外竹枝寒，守羊车未至。"
  ],
  "title": "连理枝 二"
 },
 {
  "id": 7200,
  "author": "李白",
  "paragraphs": [
   "平林漠漠烟如织，寒山一带伤心碧。",
   "暝色入高楼，有人楼上愁。",
   "玉阶空伫立，宿鸟归飞急。",
   "何处是归程，长亭更短亭。"
  ],
  "title": "菩萨蛮"
 },
 {
  "id": 7201,
  "author": "李白",
  "paragraphs": [
   "箫声咽，秦娥梦断秦楼月。",
   "秦楼月，年年柳色，灞陵伤别。",
   "乐游原上清秋节，咸阳古道音尘绝。",
   "音尘绝，西风残照，汉家陵阙。"
  ],
  "title": "忆秦娥"
 },
 {
  "id": 7202,
  "author": "李白",
  "paragraphs": [
   "禁庭春昼，莺羽披新绣。",
   "百草巧求花下鬬，祗赌珠玑满斗。",
   "日晚却理残妆，御前闲舞霓裳。",
   "谁道腰肢窈窕，折旋笑得君王。"
  ],
  "title": "清平乐 一"
 },
 {
  "id": 7203,
  "author": "李白",
  "paragraphs": [
   "禁闱秋夜，月探金窗罅。",
   "玉帐鸳鸯喷兰麝，时落银灯香灺。",
   "女伴莫话孤眠，六宫罗绮三千。",
   "一笑皆生百媚，宸衷教在谁边。"
  ],
  "title": "清平乐 二"
 },
 {
  "id": 7204,
  "author": "李白",
  "paragraphs": [
   "烟深水阔，音信无由达。",
   "惟有碧天云外月，偏照悬悬离别。",
   "尽日感事伤怀，愁眉似锁难开。",
   "夜夜长留半被，待君魂梦归来。"
  ],
  "title": "清平乐 三"
 },
 {
  "id": 7205,
  "author": "李白",
  "paragraphs": [
   "鸾衾凤褥，夜夜常孤宿。",
   "更被银台红蜡烛，学妾泪珠相续。",
   "花貌些子时光，抛人远泛潇湘。",
   "欹枕悔听寒漏，声声滴断愁肠。"
  ],
  "title": "清平乐 四"
 },
 {
  "id": 7206,
  "author": "李白",
  "paragraphs": [
   "画堂晨起，来报雪花坠。",
   "高卷帘栊看佳瑞，皓色远迷庭砌。",
   "盛气光引炉烟，素草寒生玉佩。",
   "应是天仙狂醉，乱把白云揉碎。"
  ],
  "title": "清平乐 五"
 },
 {
  "id": 7207,
  "author": "刘禹锡",
  "paragraphs": [
   "杨柳郁青青，竹枝无限情。",
   "同郎一回顾，听唱纥那声。"
  ],
  "title": "纥那曲 一"
 },
 {
  "id": 7208,
  "author": "刘禹锡",
  "paragraphs": [
   "蹋曲兴无穷，调同辞不同。",
   "愿郎千万寿，长作主人翁。"
  ],
  "title": "纥那曲 二"
 },
 {
  "id": 7209,
  "author": "刘禹锡",
  "paragraphs": [
   "春去也，多谢洛城人。",
   "弱柳从风疑举袂，丛兰裛露似沾巾，独坐亦含嚬。"
  ],
  "title": "忆江南 一"
 },
 {
  "id": 7210,
  "author": "刘禹锡",
  "paragraphs": [
   "春去也，共惜艳阳年。",
   "犹有桃花流水上，无辞竹叶醉尊前，惟待见青天。"
  ],
  "title": "忆江南 二"
 },
 {
  "id": 7211,
  "author": "刘禹锡",
  "paragraphs": [
   "湘水流，湘水流，九疑云物至今愁。",
   "若问二妃何处所，零陵芳草露中秋。"
  ],
  "title": "潇湘神 一"
 },
 {
  "id": 7212,
  "author": "刘禹锡",
  "paragraphs": [
   "斑竹枝，斑竹枝，泪痕点点寄相思。",
   "楚客欲听瑶瑟怨，潇湘深夜月明时。"
  ],
  "title": "潇湘神 二"
 },
 {
  "id": 7213,
  "author": "刘禹锡",
  "paragraphs": [
   "五色绣团圆，登君玳瑁筵。",
   "最宜红烛下，偏称落花前。",
   "上客如先起，应须赠一船。"
  ],
  "title": "抛球乐 一"
 },
 {
  "id": 7214,
  "author": "刘禹锡",
  "paragraphs": [
   "春早见花枝，朝朝恨发迟。",
   "及看花落后，却忆未开时。",
   "幸有抛球乐，一杯君莫辞。"
  ],
  "title": "抛球乐 二"
 },
 {
  "id": 7215,
  "author": "白居易",
  "paragraphs": [
   "花非花，雾非雾，夜半来，天明去。",
   "来如春梦不多时，去似朝云无觅处。"
  ],
  "title": "花非花"
 },
 {
  "id": 7216,
  "author": "白居易",
  "paragraphs": [
   "江南好，风景旧曾谙。",
   "日出江花红胜火，春来江水绿如蓝，能不忆江南。"
  ],
  "title": "忆江南 一"
 },
 {
  "id": 7217,
  "author": "白居易",
  "paragraphs": [
   "江南忆，最忆是杭州。",
   "山寺月中寻桂子，郡亭枕上看潮头，何日更重游。"
  ],
  "title": "忆江南 二"
 },
 {
  "id": 7218,
  "author": "白居易",
  "paragraphs": [
   "江南忆，其次忆吴宫。",
   "吴酒一杯春竹叶，吴娃双舞醉芙蓉，早晚得相逢。"
  ],
  "title": "忆江南 三"
 },
 {
  "id": 7219,
  "author": "白居易",
  "paragraphs": [
   "前度小花静院，不比寻常时见。",
   "见了又还休，愁却等闲分散。",
   "肠断，肠断，记取钗横鬓乱。"
  ],
  "title": "如梦令 一"
 },
 {
  "id": 7220,
  "author": "白居易",
  "paragraphs": [
   "落月西窗惊起，好个匆匆些子。",
   "鬒鬓亸轻松，凝了一双秋水。",
   "告你，告你，休向人间整理。"
  ],
  "title": "如梦令 二"
 },
 {
  "id": 7221,
  "author": "白居易",
  "paragraphs": [
   "频日雅欢幽会，打得来来越晒。",
   "说著暂分飞，蹙损一双眉黛。",
   "无奈，无奈，两个心儿总待。"
  ],
  "title": "如梦令 三"
 },
 {
  "id": 7222,
  "author": "白居易",
  "paragraphs": [
   "汴水流，泗水流，流到瓜洲古渡头，吴山点点愁。",
   "思悠悠，恨悠悠，恨到归时方始休，月明人倚楼。"
  ],
  "title": "长相思 一"
 },
 {
  "id": 7223,
  "author": "白居易",
  "paragraphs": [
   "深画眉，浅画眉，蝉鬓鬅鬙云满衣，阳台行雨回。",
   "巫山高，巫山低，暮雨潇潇郎不归，空房独守时。"
  ],
  "title": "长相思 二"
 },
 {
  "id": 7224,
  "author": "李白",
  "paragraphs": [
   "玉堦一夜留明月，金殿三春满落花。"
  ],
  "title": "句"
 },
 {
  "id": 7225,
  "author": "刘禹锡",
  "paragraphs": [
   "烟波半落新沙地，鸟雀群飞欲雪天。",
   "樱桃带雨胭脂湿，杨柳当风绿线低。",
   "山似屏风江似簟，叩舷来往月明中。",
   "晴日碧空云脚断，一条如练挂山尖。",
   "飞文鬬疾敲铜器，陪宴会欢吐锦茵。"
  ],
  "title": "句"
 },
 {
  "id": 7226,
  "author": "李白",
  "paragraphs": [
   "芣苡生前径，含桃落小园。",
   "春心自摇荡，百舌更多言。"
  ],
  "title": "阳春曲"
 },
 {
  "id": 7227,
  "author": "李白",
  "paragraphs": [
   "霜结梅梢玉，阴凝竹干银。"
  ],
  "title": "句 二"
 },
 {
  "id": 7228,
  "author": "李白",
  "paragraphs": [
   "竹粉千腰白，桃皮半颊红。"
  ],
  "title": "句 三"
 },
 {
  "id": 7229,
  "author": "李白",
  "paragraphs": [
   "心为杀人剑，泪是报恩珠。"
  ],
  "title": "句 四"
 },
 {
  "id": 7230,
  "author": "李白",
  "paragraphs": [
   "佳人微醉玉颜酡，笑伾妆楼澹小蛾。"
  ],
  "title": "句 五"
 },
 {
  "id": 7231,
  "author": "元稹",
  "paragraphs": [
   "深红山木艳丹云，路远无由摘寄君。",
   "恰似牡丹如许大，浅深看取石榴裙。"
  ],
  "title": "奉使往蜀路傍见山花吟寄乐天（题拟） 一"
 },
 {
  "id": 7232,
  "author": "元稹",
  "paragraphs": [
   "崔徽本不是娼家，教歌按舞娼家长。",
   "使君知有不自由，坐在显时立在掌。"
  ],
  "title": "崔徽歌 一"
 },
 {
  "id": 7233,
  "author": "元稹",
  "paragraphs": [
   "春冬移律吕，天地换星霜。",
   "间泮游鱼跃，和风待柳芳。",
   "早梅迎雨水，残雪怯朝阳。",
   "万物含新意，同欢圣日长。"
  ],
  "title": "咏廿四气诗 立春正月节"
 },
 {
  "id": 7234,
  "author": "元稹",
  "paragraphs": [
   "二气莫交争，春分雨处行。",
   "雨来看电影，云过听雷声。",
   "山色连天碧，林花向日明。",
   "梁间玄鸟语，欲似解人情。"
  ],
  "title": "咏廿四气诗 春分二月中"
 },
 {
  "id": 7235,
  "author": "元稹",
  "paragraphs": [
   "谷雨春光晓，山川黛色青。",
   "叶间鸣戴胜，泽水长浮萍。",
   "暖屋生蚕蚁，喧风引麦葶。",
   "鸣鸠徒拂羽，信矣不堪听。"
  ],
  "title": "咏廿四气诗 谷雨春光晓"
 },
 {
  "id": 7236,
  "author": "元稹",
  "paragraphs": [
   "芒种看今日，螗螂应节生。",
   "彤云高下影，鷃鸟往来声。",
   "渌沼莲花放，炎风暑雨情。",
   "相逢问蚕麦，幸得称人情。"
  ],
  "title": "咏廿四气诗 芒种五月节"
 },
 {
  "id": 7237,
  "author": "元稹",
  "paragraphs": [
   "处处闻蝉响，须知五月中。",
   "龙潜渌水坑，火助太阳宫。",
   "过雨频飞电，行云屡带虹。",
   "蕤宾移去后，二气各西东。"
  ],
  "title": "咏廿四气诗 夏至五月中"
 },
 {
  "id": 7238,
  "author": "元稹",
  "paragraphs": [
   "倏忽温风至，因循小暑来。",
   "竹喧先觉雨，山暗已闻雷。",
   "户牖深青霭，阶庭长绿苔。",
   "鹰鹯新习学，蟋蟀莫相催。"
  ],
  "title": "咏廿四气诗 小暑六月节"
 },
 {
  "id": 7239,
  "author": "元稹",
  "paragraphs": [
   "大暑三秋近，林钟九夏移。",
   "桂轮开子夜，萤火照空时。",
   "苽菓邀儒客，菰蒲长墨池。",
   "绛纱浑卷上，经史待风吹。"
  ],
  "title": "咏廿四气诗 大暑六月中"
 },
 {
  "id": 7240,
  "author": "元稹",
  "paragraphs": [
   "不期朱夏尽，凉吹暗迎秋。",
   "天汉成桥鹊，星娥会玉楼。",
   "寒声喧耳外，白露滴林头。"
  ],
  "title": "咏廿四气诗 立秋七月节"
 },
 {
  "id": 7241,
  "author": "元稹",
  "paragraphs": [
   "向来鹰祭鸟，渐觉白藏深。",
   "叶下空惊吹，天高不见心。",
   "气收禾黍熟，风静草虫吟。",
   "缓酌樽中酒，容调膝上琴。"
  ],
  "title": "咏廿四气诗 处暑七月中"
 },
 {
  "id": 7242,
  "author": "元稹",
  "paragraphs": [
   "寒露惊秋晚，朝看菊渐黄。",
   "千家风扫叶，万里雁随阳。",
   "化蛤悲群鸟，收田畏早霜。",
   "因知松柏志，冬夏色苍苍。"
  ],
  "title": "咏廿四气诗 寒露九月节"
 },
 {
  "id": 7243,
  "author": "元稹",
  "paragraphs": [
   "积阴成大雪，看处乱霏霏。",
   "玉管鸣寒夜，披书晓绛帷。",
   "黄钟随气改，鷃鸟不鸣时。",
   "何限苍生类，依依惜暮晖。"
  ],
  "title": "咏廿四气诗 大雪十一月节"
 },
 {
  "id": 7244,
  "author": "元稹",
  "paragraphs": [
   "小寒连大吕，欢鹊垒新巢。",
   "拾食寻河曲，衔紫绕树梢。",
   "霜鹰近北首，雊雉隐藂茅。",
   "莫怪严凝切，春冬正月交。"
  ],
  "title": "咏廿四气诗 小寒十二月节"
 },
 {
  "id": 7245,
  "author": "白居易",
  "paragraphs": [
   "食时辰，居家治务最须懃。",
   "无事等闲莫外宿，归来劳费父嫌憎。"
  ],
  "title": "十二时行孝文 三"
 },
 {
  "id": 7246,
  "author": "白居易",
  "paragraphs": [
   "晡时申，父母堂前莫动尘。",
   "纵月些些不称意，向前小语善咨闻。"
  ],
  "title": "十二时行孝文 七"
 },
 {
  "id": 7247,
  "author": "白居易",
  "paragraphs": [
   "黄昏戌，下帘拂床早交毕。",
   "安置父母卧高堂，睡定然乃抽身出。"
  ],
  "title": "十二时行孝文 九"
 },
 {
  "id": 7248,
  "author": "白居易",
  "paragraphs": [
   "夜半子，孝养父母存终始。",
   "百年恩爱暂时间，莫学愚人不欢喜。"
  ],
  "title": "十二时行孝文 十一"
 },
 {
  "id": 7249,
  "author": "白居易",
  "paragraphs": [
   "兰膏新沐云鬓滑，宝钗斜坠青丝发。"
  ],
  "title": "任氏行 一"
 }
]