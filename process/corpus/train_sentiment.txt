{'text': '莺初解语。最是一年春好处。微雨如酥。草色遥看近却无。休辞醉倒。花不看开人易老。莫待春回。颠倒红英间绿苔。', 'label': 1}
{'text': '绿勾阑畔，黄昏淡月，携手对残红。纱窗影里，朦腾春睡，繁杏小屏风。须愁别後，天高海阔，何处更相逢。幸有花前，一杯芳酒，欢计莫匆匆。', 'label': 1}
{'text': '空山寂静老夫闲，伴鸟随云往复还。家酝满瓶书满架，半移生计入香山。', 'label': 1}
{'text': '春早见花枝，朝朝恨发迟。及看花落后，却忆未开时。幸有抛球乐，一杯君莫辞。', 'label': 1}
{'text': '小亭初报一枝梅，惹起江南归兴。遥想玉溪风景，水漾横斜影。异香直到醉乡中，醉後还因香醒。好是玉容相并。人与花争莹。', 'label': 1}
{'text': '南浦凄凄别，西风袅袅秋。一看肠一断，好去莫回头。', 'label': 0}
{'text': '金钱买得牡丹栽，何处辞丛别主来？红芳堪惜还堪恨，百处移将百处开。', 'label': 0}
{'text': '不见诗酒客，卧来半月余。合和新药草，寻检旧方书。晚霁烟景度，早凉窗户虚。雪生衰鬓久，秋入病心初。卧簟蕲竹冷，风襟邛葛疏。夜来身校健，小饮复何如。', 'label': 0}
{'text': '风吹竹叶休还动，雨点荷心暗复明。曾向西江船上宿，惯闻寒夜滴篷声。', 'label': 0}
{'text': '携妓东山去，春光半道催。遥看若桃李，双入镜中开。', 'label': 1}
{'text': '细故随缘尽，衰形具体微。鬬闲僧尚闹，较瘦鹤犹肥。老遣宽裁袜，寒教厚絮衣。马从衔草展，鸡任啄笼飞。只要天和在，无令物性违。自余君莫问，何是复何非。', 'label': 1}
{'text': '晴雪楼台，试灯帘幕，适是元宵。罗绮娇春，帝城风景，今夜应饶。争知我系如匏，便そ月良天任教。早闭柴门，从他箫鼓，细打轻敲。', 'label': 1}
{'text': '拾得折剑头，不知折之由。一握青蛇尾，数寸碧峰头。疑是斩鲸鲵，不然刺蛟虬。缺落泥土中，委弃无人收。我有鄙介性，好刚不好柔。勿轻直折剑，犹胜曲全钩。', 'label': 1}
{'text': '李君殁后共谁游，柳岸荷亭两度秋。独绕曲江行一匝，依前还立水边愁。', 'label': 0}
{'text': '霜降水返壑，风落木归山。冉冉岁将宴，物皆复本源。何此南迁客，五年独未还。命屯分已定，日久心弥安。亦尝心与口，静念私自言。去国固非乐，归乡未必欢。何须自生苦，舍易求其难。', 'label': 0}
{'text': '香火多相对，荤腥久不尝。黄耆数匙粥，赤箭一瓯汤。厚俸将何用，闲居不可忘。明年官满后，拟买雪堆庄。', 'label': 1}
{'text': '寒食江村路，风花高下飞。汀烟轻冉冉，竹日静晖晖。田父要皆去，邻家闹不违。地偏相识尽，鸡犬亦忘归。', 'label': 1}
{'text': '吟君昨日早朝诗，金御炉前唤仗时。烟吐白龙头宛转，扇开青雉尾参差。暂留春殿多称屈，合入纶闱即可知。从此摩霄去非晚，鬓边未有一茎丝。', 'label': 1}
{'text': '众老忧添岁，余衰喜入春。年开第七秩，屈指几多人。', 'label': 0}
{'text': '绿盖红幢笼碧水。鱼跳处、浪痕匀碎。惜别殷勤，留连无计，歌声与、泪和柔脆。一叶扁舟烟浪里。曲滩头、此情无际。窈窕眉山，暮霞红处，雨云想、翠峰十二。', 'label': 1}
{'text': '童稚情亲四十年，中间消息两茫然。更为后会知何地，忽漫相逢是别筵。不分桃花红胜锦，生憎柳絮白于绵。剑南春色还无赖，触忤愁人到酒边。', 'label': 0}
{'text': '剪叶藩封早，承华册命尊。笙歌辞洛苑，风雪蔽梁园。卤簿凌霜宿，铭旌向月翻。宫寮不逮事，哭送出都门。', 'label': 1}
{'text': '柳外寻春，花边得句，怪公喜气轩眉。阳春白雪，清唱古今稀。曾是金銮旧客，记凤凰、独绕天池。挥毫罢，天颜有喜，催赐上方彝。只今江海上，钧天梦觉，清泪如丝。算除非，痛把酒疗花治。明日五湖佳兴，扁舟去、一笑谁知。溪堂好，且拼一醉，倚杖读韩碑。', 'label': 1}
{'text': '日色已尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然，忆君迢迢隔青天。昔日横波目，今成流泪泉。不信妾肠断，归来看取明镜前。', 'label': 1}
{'text': '已愁花落荒岩底，复恨根生乱石间。几度欲移移不得，天教抛掷在深山。', 'label': 0}
{'text': '飞花自有牵情处。不向枝边坠。随风飘荡已堪愁。更伴东流流水、过秦楼。楼中翠黛含春怨。闲倚阑干见。远弹双泪惜香红。暗恨玉颜光景、与花同。', 'label': 0}
{'text': '警露声音好，冲天相貌殊。终宜向辽廓，不称在泥涂。白首劳为伴，朱门幸见呼。不知疏野性，解爱凤池无。', 'label': 1}
{'text': '自惭拙宦叨清贵，还有痴心怕素餐。或望君臣相献替，可图妻子免饥寒。性疏岂合承恩久，命薄元知济事难。分寸宠光酬未得，不休更拟觅何官。', 'label': 0}
{'text': '朱雀桥边野草花，乌衣巷口夕阳斜。旧时王谢堂前燕，飞入寻常百姓家。', 'label': 0}
{'text': '书题拂拂洞庭香。孕云黄。粲珠光。唤谪仙人，除是贺知章。未老得闲闲到老，无一事，和诗忙。是中曾著老人双。送千觞。乐谁妨。世上输赢，不似烂柯长。晚入耆英年最少，空结客，少年场。', 'label': 1}
{'text': '返照开巫峡，寒空半有无。已低鱼复暗，不尽白盐孤。荻岸如秋水，松门似画图。牛羊识童仆，既夕应传呼。', 'label': 0}
{'text': '祖帐管弦绝，客帆西风生。回车已不见，犹听马嘶声。', 'label': 0}
{'text': '日下四山阴，山庭岚气侵。牛羊归径险，鸟雀聚枝深。正枕当星剑，收书动玉琴。半扉开烛影，欲掩见清砧。', 'label': 1}
{'text': '一叶落梧桐，年光半又空。秋多上阶日，凉足入怀风。病瘦形如鹤，愁焦鬓似蓬。损心诗思里，伐性酒狂中。华盖何曾惜，金丹不致功。犹须自惭愧，得作白头翁。', 'label': 0}
{'text': '献岁晴和风景新，铜𫘞街郭暖无尘。府庭共贺三川雪，县道分行百里春。朱绂洛阳官位屈，青袍长水俸钱贫。有何功德纡金紫，若比同年是幸人。', 'label': 1}
{'text': '与君何日出屯蒙，鱼恋江湖鸟厌笼。分手各抛沧海畔，折腰俱老绿衫中。三年隔阔音尘断，两地飘零气味同。又被新年劝相忆，柳条黄软欲春风。', 'label': 1}
{'text': '眼下有衣兼有食，心中无喜亦无忧。正如身后有何事，应向人间无所求。静念道经深闭目，闲迎禅客小低头。犹残少许云泉兴，一岁龙门数度游。', 'label': 0}
{'text': '绕床饥鼠。蝙蝠翻灯舞。屋上松风吹急雨。破纸窗间自语。平生塞北江南。归来华发苍颜。布被秋宵梦觉，眼前万里江山。', 'label': 1}
{'text': '眼约也应虚。昨夜归来凤枕孤。且据如今情分里，相於。只恐多时不似初。深意托双鱼。小翦蛮笺细字书。更把此情重问得，何如。共结因缘久远无。', 'label': 0}
{'text': '年年衰老交游少，处处萧条书信稀。唯有巢兄不相忘，春茶未断寄秋衣。', 'label': 0}
{'text': '锦官城西生事微，乌皮几在还思归。昔去为忧乱兵入，今来已恐邻人非。侧身天地更怀古，回首风尘甘息机。共说总戎云鸟阵，不妨游子芰荷衣。', 'label': 0}
{'text': '国步犹艰难，兵革未衰息。万方哀嗷嗷，十载供军食。庶官务割剥，不暇忧反侧。诛求何多门，贤者贵为德。韦生富春秋，洞彻有清识。操持纪纲地，喜见朱丝直。当令豪夺吏，自此无颜色。必若救疮痍，先应去蟊贼。挥泪临大江，高天意凄恻。行行树佳政，慰我深相忆。', 'label': 0}
{'text': '执象宗玄祖，贻谋启孝孙。文高柏梁殿，礼薄霸陵原。宫仗辞天阙，朝仪出国门。生成不可报，二十七年恩。', 'label': 0}
{'text': '君登金华省，我入银台门。幸遇圣明主，俱承云雨恩。复此休浣时，闲为畴昔言。却话山海事，宛然林壑存。明湖思晓月，叠嶂忆清猿。何由返初服，田野醉芳樽。', 'label': 1}
{'text': '地下苏司业，情亲独有君。那因丧乱后，便有死生分。老罢知明镜，悲来望白云。自从失词伯，不复更论文。', 'label': 0}
{'text': '水阔苍梧野，天高白帝秋。途穷那免哭，身老不禁愁。大府才能会，诸公德业优。北归冲雨雪，谁悯敝貂裘。', 'label': 1}
{'text': '南龙兴寺春晴后，缓步徐吟绕四廊。老趁风花应不称，闲寻松雪正相当。吏人引从多乘轝，宾客逢迎少下堂。不拟人间更求事，些些疏懒亦何妨。', 'label': 1}
{'text': '一轮秋影转金波。飞镜又重磨。把酒问姮娥。被白发、欺人奈何。乘风好去，长空万里，直下看山河。斫去桂婆娑。人道是、清光更多。', 'label': 1}
{'text': '身危适他州，勉强终劳苦。神伤山行深，愁破崖寺古。婵娟碧鲜净，萧摵寒箨聚。回回山根水，冉冉松上雨。泄云蒙清晨，初日翳复吐。朱甍半光炯，户牖粲可数。拄策忘前期，出萝已亭午。冥冥子规叫，微径不复取。', 'label': 1}
{'text': '绝域三冬暮，浮生一病身。感深辞舅氏，别后见何人。飘缈苍梧帝，推迁孟母邻。昏昏阻云水，侧望苦伤神。', 'label': 0}
{'text': '南山雪未尽，阴岭留残白。西涧冰已消，春溜含新碧。东风来几日，蛰动萌草坼。潜知阳和功，一日不虚掷。爱此天气暖，来拂溪边石。一坐欲忘归，暮禽声啧啧。蓬蒿隔桑枣，隐映烟火夕。归来问夜餐，家人烹荠麦。', 'label': 1}
{'text': '贾客无定游，所游惟利幷。眩俗杂良苦，乘时知重轻。心计析秋毫，摇钩侔悬衡。锥刀既无弃，转化日已盈。邀福祷波神，施财游化城。妻约雕金钏，女垂贯珠缨。高赀比封君，奇货通幸卿。趋时鸷鸟思，藏镪盘龙形。大艑浮通川，高楼次旗亭。行止皆有乐，关梁似无征。农夫何为者？辛苦事寒耕。', 'label': 1}
{'text': '暮云收尽溢清寒。银汗无声转玉盘。此声此夜不长好，明月明年何处看。', 'label': 1}
{'text': '古琴无俗韵，奏罢无人听。寒松无妖花，枝下无人行。春风十二街，轩骑不暂停。奔车看牡丹，走马听秦筝。众目悦芳艳，松独守其贞。众耳喜郑卫，琴亦不改声。怀哉二夫子，念此无自轻。', 'label': 1}
{'text': '灯花何太喜，酒绿正相亲。醉里从为客，诗成觉有神。兵戈犹在眼，儒术岂谋身。共被微官缚，低头愧野人。', 'label': 1}
{'text': '妾本洛阳人，狂夫幽燕客。渴饮易水波，由来多感激。胡马西北驰，香鬃摇绿丝。鸣鞭从此去，逐虏荡边陲。昔去有好言，不言久离别。燕支多美女，走马轻风雪。见此不记人，恩情云雨绝。啼流玉箸尽，坐恨金闺切。织锦作短书，肠随回文结。相思欲有寄，恐君不见察。焚之扬其灰，手迹自此灭。', 'label': 1}
{'text': '午醉西桥夕未醒。雨花凄断不堪听。归时应减鬓边青。衣化客尘今古道，柳含春意短长亭。凤楼争见路旁情。', 'label': 0}
{'text': '莫隐深山去，君应到自嫌。齿伤朝水冷，貌苦夜霜严。渔去风生浦，樵归雪满岩。不如来饮酒，相对醉厌厌。', 'label': 0}
{'text': '旁舍连高竹，疏篱带晚花。碾涡深没马，藤蔓曲藏蛇。词赋工无益，山林迹未赊。尽捻书籍卖，来问尔东家。', 'label': 1}
{'text': '两岸山花似雪开，家家春酒满银杯。昭君坊中多女伴，永安宫外踏青来。', 'label': 1}
{'text': '啼鸟喃喃，恨春归去春谁管。日和风暖。绿暗闲庭院。还忆当年，绮席新相见。人已远。水流云散。空结多情怨。', 'label': 1}
{'text': '危亭绝顶四无邻，见尽三千世界春。但觉虚空无障碍，不知高下几由旬。回看官路三条线，却望都城一片尘。宾客暂游无半日，王侯不到便终身。始知天造空闲境，不为忙人富贵人。', 'label': 0}
{'text': '生于碛礰善驰走，万里南来困丘阜。青菰寒菽非适口，病闻北风犹举首。金台已平骨空朽，投之龙渊从尔友。', 'label': 0}
{'text': '苦忆荆州醉司马，谪官樽俎定常开。九江日落醒何处，一柱观头眠几回。可怜怀抱向人尽，欲问平安无使来。故凭锦水将双泪，好过瞿塘滟滪堆。', 'label': 1}
{'text': '形骸僶俛班行内，骨肉句留俸禄中。无奈攀缘随手长，亦知恩爱到头空。草堂久闭庐山下，竹院新抛洛水东。自是未能归去得，世间谁要白须翁。', 'label': 1}
{'text': '把酒仰问天，古今谁不死。所贵未死间，少忧多欢喜。穷通谅在天，忧喜即由己。是故达道人，去彼而取此。勿言未富贵，久忝居禄仕。借问宗族间，几人拖金紫。勿忧渐衰老，且喜加年纪。试数班行中，几人及暮齿。朝飧不过饱，五鼎徒为尔。夕寝止求安，一衾而已矣。此外皆长物，于我云相似。有子不留金，何况兼无子。', 'label': 1}
{'text': '银泥裙映锦障泥，画舸停桡马簇蹄。清管曲终鹦鹉语，红旗影动䮂䮧嘶。渐消醉色朱颜浅，欲语离情翠黛低。莫忘使君吟咏处，女坟湖北武丘西。', 'label': 1}
{'text': '袖中赵匕首，买自徐夫人。玉匣闭霜雪，经燕复历秦。其事竟不捷，沦落归沙尘。持此愿投赠，与君同急难。荆卿一去后，壮士多摧残。长号易水上，为我扬波澜。凿井当及泉，张帆当济川。廉夫唯重义，骏马不劳鞭。人生贵相知，何必金与钱。', 'label': 1}
{'text': '莫上青云去，青云足爱憎。自贤夸智慧，相𫄙鬬功能。鱼烂缘吞饵，蛾燋为扑灯。不如来饮酒，任性醉腾腾。', 'label': 1}
{'text': '不与老为期，因何两鬓丝。才应免夭促，便已及衰羸。昨夜梦何在，明朝身不知。百忧非我所，三乐是吾师。闭目常闲坐，低头每静思。存神机虑息，养气语言迟。行亦携诗箧，眠多枕酒卮。自惭无一事，少有不安时。', 'label': 1}
{'text': '船上齐桡乐，湖心泛月归。白鸥闲不去，争拂酒筵飞。', 'label': 1}
{'text': '池馆清且幽，高怀亦如此。有时帘动风，尽日桥照水。静将鹤为伴，闲与云相似。何必学留侯，崎岖觅松子。', 'label': 1}
{'text': '前春文祖庙，大舜嗣尧登。及此逾年感，还因是月崩。寿缘追孝促，业在继明兴。俭诏同今古，山川绕灞陵。', 'label': 1}
{'text': '宋玉事楚王，立身本高洁。巫山赋彩云，郢路歌白雪。举国莫能和，巴人皆卷舌。一感登徒言，恩情遂中绝。', 'label': 1}
{'text': '龙马花雪毛，金鞍五陵豪。秋霜切玉剑，落日明珠袍。鬬鸡事万乘，轩盖一何高。弓摧宜山虎，手接泰山猱。酒后竞风彩，三杯弄宝刀。杀人如翦草，剧孟同游遨。发愤去函谷，从军向临洮。叱咤万战场，匈奴尽波涛。归来使酒气，未肯拜萧曹。羞入原宪室，荒径隐蓬蒿。', 'label': 0}
{'text': '青青高槐叶，采掇付中厨。新面来近市，汁滓宛相俱。入鼎资过熟，加餐愁欲无。碧鲜俱照箸，香饭兼苞芦。经齿冷于雪，劝人投此珠。愿随金騕袅，走置锦屠苏。路远思恐泥，兴深终不渝。献芹则小小，荐藻明区区。万里露寒殿，开冰清玉壶。君王纳凉晚，此味亦时须。', 'label': 1}
{'text': '晨兴照青镜，形影两寂莫。少年辞我去，白发随梳落。万化成于渐，渐衰看不觉。但恐镜中颜，今朝老于昨。人年少满百，不得长欢乐。谁会天地心，千龄与龟鹤。吾闻善医者，今古称扁鹊。万病皆可治，唯无治老药。', 'label': 1}
{'text': '昏镜非美金，漠然丧其晶。陋容多自欺，谓若他镜明。瑕疵既不见，妍态随意生。一日四五照，自言美倾城。饰带以纹绣，装匣以琼瑛。秦宫岂不重，非适乃为轻。', 'label': 0}
{'text': '白浪茫茫与海连，平沙浩浩四无边。暮去朝来淘不住，遂令东海变桑田。', 'label': 0}
{'text': '杨柳郁青青，竹枝无限情。同郎一回顾，听唱纥那声。', 'label': 1}
{'text': '香山石楼倚天开，翠屏壁立波环回。黄菊繁时好客到，碧云合处佳人来。酡颜一笑夭桃绽，清吟数声寒玉哀。轩骑逶迟櫂容与，留连三日不能回。白头老尹府中坐，早衙才退暮衙催。庭前堦上何所有，累囚成贯案成堆。岂无池塘长秋草，亦有丝竹生尘埃。今日清光昨夜月，竟无人来劝一杯。', 'label': 1}
{'text': '去国十年同赴召，渡湘千里又分岐。重临事异黄丞相，三黜名惭柳士师。归目并随回雁尽，愁肠正遇断猿时。桂江东过连山下，相望长吟有所思。', 'label': 0}
{'text': '可怜娇小。掌上承恩早。把镜不知人易老。欲占朱颜长好。画堂秋月佳期。藏钩赌酒归迟。红烛泪前低语，绿笺花里新词。', 'label': 1}
{'text': '何日雨晴云出溪，白沙青石先无泥。只须伐竹开荒径，倚杖穿花听马嘶。', 'label': 1}
{'text': '自古高人最可嗟。只因疏懒取名多。居山一似庚桑楚，种树真成郭橐驼。云子饭，水晶瓜。林间携客更烹茶。君归休矣吾忙甚，要看蜂儿趁晚衙。', 'label': 0}
{'text': '下马二林寺，翛然进轻策。朝为公府吏，暮作灵山客。二月匡庐北，冰雪始消释。阳丛抽茗芽，阴窦泄泉脉。熙熙风土暖，蔼蔼云岚积。散作万壑春，凝为一气碧。身闲易飘泊，官散无牵迫。缅彼十八人，古今同此适。是年淮寇起，处处兴兵革。智士劳思谋，戎臣苦征役。独有不才者，山中弄泉石。', 'label': 1}
{'text': '千丈清溪百步雷。柴门都向水边开。乱云剩带炊烟去，野水闲将日影来。穿窈窕，历崔嵬。东林试问几时栽。动摇意态虽多竹，点缀风流却少梅。', 'label': 0}
{'text': '淡妆浓抹。西湖人面两奇绝。菖蒲角黍家家节。水戏鱼龙，十里画帘揭。凌波无限生尘袜。冰肌莹彻香罗雪。游船且莫催归楫。遮莫黄昏，天外有新月。', 'label': 1}
{'text': '柳门竹巷依依在，野草青苔日日多。纵有邻人解吹笛，山阳旧侣更谁过。', 'label': 1}
{'text': '我思仙人乃在碧海之东隅，海寒多天风，白波连山倒蓬壶。长鲸喷涌不可涉，抚心茫茫泪如珠。西来青鸟东飞去，愿寄一书谢麻姑。', 'label': 0}
{'text': '东藩驻皂盖，北渚凌青荷。海内此亭古，济南名士多。云山已发兴，玉佩仍当歌。修竹不受暑，交流空涌波。蕴真惬所遇，落日将如何。贵贱俱物役，从公难重过。', 'label': 1}
{'text': '白鹭下秋水，孤飞如坠霜。心闲且未去，独立沙洲傍。', 'label': 0}
{'text': '西北油然云势浓，须臾霶沛雨飘空。顿疏万物焦枯意，定看秋郊稼穑丰。', 'label': 0}
{'text': '早入八元数，尝承三接恩。飞鸣天上路，镇压海西门。清望寰中许，高情物外存。时来诚不让，归去每形言。洛下思招隐，江干压作藩。按经修道具，依样买山村。开凿随人化，幽阴为律暄。远移难得树，立变旧荒园。绝塞通潜径，平泉占上原。烟霞遥在想，簿领益为繁。丹禁虚东合，苍生望北辕。徒令双白鹤，五里自翩翻。', 'label': 0}
{'text': '尔到江陵府，何时到峡州？乱难生有别，聚集病应瘳。飒飒开啼眼，朝朝上水楼。老身须付托，白骨更何忧。', 'label': 0}
{'text': '我有万古宅，嵩阳玉女峰。长留一片月，挂在东溪松。尔去掇仙草，菖蒲花紫茸。岁晚或相访，青天骑白龙。', 'label': 1}
{'text': '月皎昭阳殿，霜清长信宫。天行乘玉辇，飞燕与君同。更有留情处，承恩乐未穷。谁怜团扇妾，独坐怨秋风。', 'label': 1}
{'text': '携妓东土山，怅然悲谢安。我妓今朝如花月，他妓古坟荒草寒。白鸡梦后三百岁，洒酒浇君同所欢。酣来自作青海舞，秋风吹落紫绮冠。彼亦一时，此亦一时，浩浩洪流之咏何必奇。', 'label': 0}
{'text': '淡黄弓样鞋儿小。腰肢只怕风吹倒。蓦地管弦催。一团红雪飞。曲终娇欲诉。定忆梨园谱。指日按新声。主人朝玉京。', 'label': 1}
{'text': '西忆岐阳信，无人遂却回。眼穿当落日，心死著寒灰。雾树行相引，莲峰望忽开。所亲惊老瘦，辛苦贼中来。', 'label': 0}
{'text': '冬夜夜寒觉夜长，沈吟久坐坐北堂。冰合井泉月入闺，青缸凝明照悲啼。青缸灭，啼转多，掩妾泪，听君歌。歌有声，妾有情，情声合，两无违。一语不入意，从君万曲梁尘飞。', 'label': 0}
{'text': '心期休问。只有尊前分。勾引行人添别恨。因是语低香近。劝人满酌金锺。清歌唱彻还重。莫道後期无定，梦魂犹有相逢。', 'label': 1}
{'text': '天畔登楼眼，随春入故园。战场今始定，移柳更能存。厌蜀交游冷，思吴胜事繁。应须理舟楫，长啸下荆门。', 'label': 0}
{'text': '二十余年别帝京，重闻天乐不胜情。旧人唯有何戡在，更与殷勤唱渭城。', 'label': 1}
{'text': '东坡春向暮，树木今何如。漠漠花落尽，翳翳叶生初。每日领童仆，荷鉏仍决渠。刬土壅其本，引泉溉其枯。小树低数尺，大树长丈余。封植来几时，高下随扶疏。养树既如此，养民亦何殊。将欲茂枝叶，必先救根株。云何救根株，劝农均赋租。云何茂枝叶，省事宽刑书。移此为郡政，庶几甿俗苏。', 'label': 1}
{'text': '前陪看花处，邻里近王昌。今想临戎地，旌旗出汶阳。营飞柳絮雪，门耀戟枝霜。东望清河水，心随艑上郎。', 'label': 1}
{'text': '霆轰电烻数声频，不奈狂夫不藉身。纵使被雷烧作烬，宁殊埋骨飏为尘。得成蝴蝶寻花树，傥化江鱼掉锦鳞。必若乖龙在诸处，何须惊动自来人。', 'label': 1}
{'text': '未倦长卿游。漫舞夭歌烂不收。不是使君能矫世，谁留。教有琼梳脱麝油。香粉镂金球。花艳红笺笔欲流。从此丹唇并皓齿，清柔。唱遍山东一百州。', 'label': 1}
{'text': '雪拥衡门水满池，温炉卯后煖寒时。绿醅新酎尝初醉，黄纸除书到不知。厚俸自来诚忝滥，老身欲起尚迟疑。应须了却丘中计，女嫁男婚三迳资。', 'label': 0}
{'text': '长风挂席势难回，海动山倾古月摧。君看帝子浮江日，何似龙骧出峡来。', 'label': 0}
{'text': '少年昨已去，芳岁今又阑。如何寂莫意，复此荒凉园。园中独立久，日澹风露寒。秋蔬尽芜没，好树亦凋残。唯有数丛菊，新开篱落间。携觞聊就酌，为尔一留连。忆我少小日，易为兴所牵。见酒无时节，未饮已欣然。近从年长来，渐觉取乐难。常恐更衰老，强饮亦无欢。顾谓尔菊花，后时何独鲜。诚知不为我，借尔暂开颜。', 'label': 1}
{'text': '湖光秋月两相和，潭面无风镜未磨。遥望洞庭山水翠，白银盘里一青螺。', 'label': 1}
{'text': '梁苑城西二十里，一渠春水柳千条。若为此路今重过，十五年前旧板桥。曾共玉颜桥上别，不知消息到今朝。', 'label': 0}
{'text': '面黑头雪白，自嫌还自怜。毛龟蓍下老，蝙蝠鼠中仙。名籍同逋客，衣装类古贤。裘轻被白氎，靴暖蹋乌毡。周易休开卦，陶琴不上弦。任从人弃掷，自与我周旋。铁马因疲退，铅刀以钝全。行开第八秩，可谓尽天年。', 'label': 1}
{'text': '从使卢王操翰墨，劣于汉魏近风骚。龙文虎脊皆君驭，历块过都见尔曹。', 'label': 0}
{'text': '年年索尽梅花笑，疏影黄昏。疏影黄昏。香满东风月一痕。清诗冷落无人寄，雪艳冰魂。雪艳冰魂。浮玉溪头烟树村。', 'label': 1}
{'text': '芰荷已老，菊与芙蓉未。一夜秋容上岩桂。间蘩芜、嫩黄染就琼瑰，开未足，已早香传十里。从前分付处，明月清风，不用斜晖照佳丽。叹浮花，徒解咤，浅白深红，争似我、潇洒堆金积翠。看天阔、秋高露华清，见标致风流，更无尘意。', 'label': 1}
{'text': '旧与杨郎在帝城，搜天斡地觅诗情。曾因并句甘称小，不为论年便唤兄。刮骨直穿由苦鬬，梦肠翻出暂闲行。因君投赠还相和，老去那能竞底名。', 'label': 1}
{'text': '日高犹恋珊瑚枕。羞红不忿花如锦。双燕运芹泥。燕归人未归。纵饶梳洗罢。朱户何曾跨。寂寞小房栊。回文和泪封。', 'label': 1}
{'text': '谢公之彭蠡，因此游松门。余方窥石镜，兼得穷江源。将欲继风雅，岂徒清心魂。前赏逾所见，后来道空存。况属临泛美，而无洲渚喧。漾水向东去，漳流直南奔。空蒙三川夕，回合千里昏。青桂隐遥月，绿枫鸣愁猿。水碧或可采，金精秘莫论。吾将学仙去，冀与琴高言。', 'label': 1}
{'text': '今朝复明日，不觉年齿暮。白发逐梳落，朱颜辞镜去。当春颇愁寂，对酒寡欢趣。遇境多怆辛，逢人益敦故。形质属天地，推迁从不住。', 'label': 0}
{'text': '荣闹兴多嫌昼短，衰闲睡少觉明迟。当君秉烛衔杯夜，是我停飧服药时。枕上愁吟堪发病，府中欢笑胜寻医。明朝强出须谋乐，不拟车公更拟谁。', 'label': 1}
{'text': '清晨颒寒水，动摇襟袖轻。翳翳林上叶，不知秋暗生。回悲镜中发，华白三四茎。岂无满头黑，念此衰已萌。', 'label': 0}
{'text': '漆有用而割，膏以明自煎。兰摧白露下，桂折秋风前。府中罗旧尹，沙道尚依然。赫赫萧京兆，今为时所怜。', 'label': 1}
{'text': '引手攀红樱，红樱落似霰。仰首看白日，白日走如箭。年芳与时景，顷刻犹衰变。况是血肉身，安能长强健。人心苦迷执，慕贵忧贫贱。愁色常在眉，欢容不上面。况吾头半白，把镜非不见。何必花下杯，更待他人劝。', 'label': 1}
{'text': '郑庄好客。容我尊前先堕帻。落笔生风。籍籍声名不负公。高山白早。莹骨冰肤那解老。从此南徐。良夜清风月满湖。', 'label': 1}
{'text': '西来为看秦山雪，东去缘寻洛苑春。来去腾腾两京路，闲行除我更无人。', 'label': 0}
{'text': '适情处处皆安乐，大抵园林胜市朝。烦闹荣华犹易过，优闲福禄更难销。自怜老大宜疏散，却被交亲叹寂寥。终日相逢不相见，两心相去一何遥。', 'label': 1}
{'text': '黑花满眼丝满头，早衰因病病因愁。宦途气味已谙尽，五十不休何日休。', 'label': 0}
{'text': '二桃杀三士，讵假剑如霜。众女妒蛾眉，双花竞春芳。魏姝信郑褏，掩袂对怀王。一惑巧言子，朱颜成死伤。行将泣团扇，戚戚愁人肠。', 'label': 1}
{'text': '不知杨六逢寒食，作底欢娱过此辰。兜率寺高宜望月，嘉陵江近好游春。蛮旗似火行随马，蜀妓如花坐绕身。不使黔娄夫妇看，夸张富贵向何人。', 'label': 1}
{'text': '宿麦畦中雉鷕，柔桑陌上蚕生。骑火须防花月暗，玉唾长携彩笔行。隔墙人笑声。莫说弓刀事业，依然诗酒功名。千载图中今古事，万石溪头长短亭。小塘风浪平。', 'label': 1}
{'text': '莫唱阳关，风流公子方终宴。秦山禹甸。缥缈真奇观。北望平原，落日山衔半。孤帆远。我歌君乱。一送西飞雁。', 'label': 0}
{'text': '玉堦一夜留明月，金殿三春满落花。', 'label': 0}
{'text': '谁倾沧海珠，簸弄千明月。唤取酒边来，软语裁春雪。人间无凤凰，空费穿云笛。醉倒却归来，松菊陶潜宅。', 'label': 1}
{'text': '西风飘一叶，庭前飒已凉。风池明月水，衰莲白露房。其奈江南夜，绵绵自此长。', 'label': 0}
{'text': '三乡过日君年几，今日君年五十余。不独年催身亦变，校书郎变作尚书。', 'label': 1}
{'text': '燕姞贻天梦，梁王尽孝思。虽从魏诏葬，得用汉藩仪。曙月残光敛，寒箫度曲迟。平生奉恩地，哀挽欲何之。', 'label': 0}
{'text': '门外寒江泊小船。月明留客小窗前。夜香烧尽更声远，斗帐低垂暖意生。醺著酒，炙些灯。伴他针线懒成眠。情知今夜鸳鸯梦，不似孤篷宿雁边。', 'label': 0}
{'text': '稳唱巧翻新曲，灵犀密意潜通。荷花香染晚来风。相对恍然如梦。有恨眉尖皱碧，多情酒晕生红。此愁不是等闲浓。应为仙源倾动。', 'label': 1}
{'text': '岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。', 'label': 0}
{'text': '褐绫袍厚暖，卧盖行坐披。紫毡履宽稳，蹇步颇相宜。足适已忘履，身适已忘衣。况我心又适，兼忘是与非。三适今为一，怡怡复熙熙。禅那不动处，混沌未凿时。此固不可说，为君强言之。', 'label': 1}
{'text': '朝辞官军驿，前望顺阳路。野水啮荒坟，秋虫镂宫树。曾闻天宝末，胡马西南骛。城守鲁将军，拔城从此去。', 'label': 0}
{'text': '南岭见秋雪，千门生早寒。闲时驻马望，高处卷帘看。雾散琼枝出，日斜铅粉残。偏宜曲江上，倒影入清澜。', 'label': 0}
{'text': '常闻玉泉山，山洞多乳窟。仙鼠如白鸦，倒悬清溪月。茗生此中石，玉泉流不歇。根柯洒芳津，采服润肌骨。丛老卷绿叶，枝枝相接连。曝成仙人掌，似拍洪崖肩。举世未见之，其名定谁传。宗英乃禅伯，投赠有佳篇。清镜烛无盐，顾惭西子妍。朝坐有余兴，长吟播诸天。', 'label': 1}
{'text': '迟迟禁漏尽，悄悄暝鸦喧。夜雨槐花落，微凉卧北轩。曙灯残未灭，风帘闲自翻。每一得静境，思与故人言。', 'label': 0}
{'text': '酒熟未。梅开未。去年迟待重来醉。笑当筵。舞当筵。惟有今年。八十是开年。参差野袂成归鹤。石鼎未开容剥啄。岁开尊。岁添孙。孙又开尊。福曜萃高门。', 'label': 1}
{'text': '自汝到荆府，书来数唤吾。颂椒添讽咏，禁火卜欢娱。舟楫因人动，形骸用杖扶。天旋夔子国，春近岳阳湖。发日排南喜，伤神散北吁。飞鸣还接翅，行序密衔芦。俗薄江山好，时危草木苏。冯唐虽晚达，终觊在皇都。', 'label': 1}
{'text': '露簟色似玉，风幌影如波。坐愁树叶落，中庭明月多。', 'label': 0}
{'text': '一枝红艳露凝香，云雨巫山枉断肠。借问汉宫谁得似，可怜飞燕倚新妆。', 'label': 0}
{'text': '富贵年皆长，风尘旧转稀。白头方见绝，遥为一沾衣。', 'label': 0}
{'text': '紫燕黄金瞳，啾啾摇绿鬃。平明相驰逐，结客洛门东。少年学剑术，凌轹白猿公。珠袍曳锦带，匕首插吴鸿。由来万夫勇，挟此生雄风。托交从剧孟，买醉入新丰。笑尽一杯酒，杀人都市中。羞道易水寒，从令日贯虹。燕丹事不立，虚没秦帝宫。舞阳死灰人，安可与成功。', 'label': 1}
{'text': '柳枝谩蹋试双袖，桑落初香尝一杯。金屑醅浓吴米酿，银泥衫稳越娃裁。舞时已觉愁眉展，醉后仍教笑口开。惭愧故人怜寂寞，三千里外寄欢来。', 'label': 1}
{'text': '垂杨拂绿水，摇艳东风年。花明玉关雪，叶暖金窗烟。美人结长恨，相对心凄然。攀条折春色，远寄龙庭前。', 'label': 1}
{'text': '百顷风潭上，千重夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。', 'label': 0}
{'text': '忽辞洛下缘何事，拟向江南住几时。每过渡头应问法，无妨菩萨是船师。', 'label': 0}
{'text': '新词宛转递相传，振袖倾鬟风露前。月落乌啼云雨散，游童陌上拾花钿。', 'label': 1}
{'text': '自为青城客，不唾青城地。为爱丈人山，丹梯近幽意。丈人祠西佳气浓，缘云拟住最高峰。埽除白发黄精在，君看他时冰雪容。', 'label': 1}
{'text': '江南名郡数苏杭，写在殷家三十章。君是旅人犹苦忆，我为刺史更难忘。境牵吟咏真诗国，兴入笙歌好醉乡。为念旧游终一去，扁舟直拟到沧浪。', 'label': 1}
{'text': '把君诗卷灯前读，诗尽灯残天未明。眼痛灭灯犹暗坐，逆风吹浪打船声。', 'label': 0}
{'text': '溪中士女出笆篱，溪上鸳鸯避画旗。何处人间似仙境，春山携妓采茶时。', 'label': 1}
{'text': '棠阴犹在建溪矶，此去那论是与非。若见白头须尽敬，恐曾江岸识胡威。', 'label': 0}
{'text': '宦途本自安身拙，世累由来向老多。远谪四年徒已矣，晚生三女拟如何。预愁嫁娶真成患，细念因缘尽是魔。赖学空王治苦法，须抛烦恼入头陀。', 'label': 0}
{'text': '汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。', 'label': 1}
{'text': '萧萧谁家村，秋棃叶半坼。漠漠谁家园，秋韭花初白。路逢故里物，使我嗟行役。不归渭北村，又作江南客。去乡徒自苦，济世终无益。自问波上萍，何如涧中石。', 'label': 0}
{'text': '牛咤咤，田确确。旱块敲牛蹄趵趵，种得官仓珠颗谷。六十年来兵蔟蔟，月月食粮车辘辘。一日官军收海服，驱牛驾车食牛肉。归来攸得牛两角，重铸锄犂作斤㔉。姑舂妇担去输官，输官不足归卖屋。愿官早胜雠早覆，农死有儿牛有犊，誓不遣官军粮不足。', 'label': 0}
{'text': '仙都难画亦难书，暂合登临不合居。绕郭烟岚新雨后，满山楼阁上灯初。人声晓动千门辟，湖色宵涵万象虚。为问西州罗刹岸，涛头冲突近何如。', 'label': 0}
{'text': '城郭悲笳暮，村墟过翼稀。甲兵年数久，赋敛夜深归。暗树依岩落，明河绕塞微。斗斜人更望，月细鹊休飞。', 'label': 0}
{'text': '穷冬急风水，逆浪开帆难。士子甘旨阙，不知道里寒。有求彼乐土，南适小长安。到我舟檝去，觉君衣裳单。素闻赵公节，兼尽宾主欢。已结门庐望，无令霜雪残。老夫缆亦解，脱粟朝未餐。飘荡兵甲际，几时怀抱宽。汉阳颇宁静，岘首试考槃。当念著白帽，采薇青云端。', 'label': 1}
{'text': '水塘耀初旭，风竹飘余霰。幽境虽目前，不因闲不见。晨起对炉香，道经寻两卷。晚坐拂琴尘，秋思弹一遍。此外更无事，开尊时自劝。何必东风来，一杯春上面。', 'label': 1}
{'text': '素萼迎寒秀，金英带露香。繁华照旄钺，荣盛对银黄。琮璧交辉映，衣裳杂彩章。晴云遥盖覆，秋蝶近悠扬。空想逢九日，何由陪一觞。满丛佳色在，未肯委严霜。', 'label': 1}
{'text': '赫赫京内史，炎炎中书郎。昨传征拜日，恩赐颇殊常。貂冠水苍玉，紫绶黄金章。佩服身未暖，已闻窜遐荒。亲戚不得别，吞声泣路旁。宾客亦已散，门前雀罗张。富贵来不久，倏如瓦沟霜。权势去尤速，瞥若石火光。不如守贫贱，贫贱可久长。传语宦游子，且来归故乡。', 'label': 1}
{'text': '满街斜月。垂鞭自唱阳关彻。断尽柔肠思归切。都为人人，不许多时别。南桥昨夜风吹雪。短长亭下征尘歇。归时定有梅堪折。欲把离愁，细拈花枝说。', 'label': 0}
{'text': '病逢佳节长叹息，春雨蒙蒙榆柳色。羸坐全非旧日容，扶行半是他人力。諠諠里巷蹋青归，笑闭柴门度寒食。', 'label': 0}
{'text': '五月长斋戒，深居绝送迎。不离通德里，便是法王城。举目皆僧事，全家少俗情。精修无上道，结念未来生。宾合缁衣占，书堂信鼓鸣。戏童为塔象，啼鸟学经声。黍用青菰角，葵承玉露烹。马家供薏苡，刘氏饷芜菁。暗网笼歌扇，流尘晦酒铛。不知何次道，作佛几时成。', 'label': 1}
{'text': '努力少年求好官，好花须是少年看。君看老大逢花树，未折一枝心已阑。', 'label': 1}
{'text': '君思曲水嗟身老，我望通州感道穷。同入新年两行泪，白头翁坐说城中。', 'label': 0}
{'text': '钓艇收缗尽，昏鸦接翅归。月生初学扇，云细不成衣。', 'label': 0}
{'text': '门前洛阳道，门里桃花路。尘土与烟霞，其间十余步。', 'label': 1}
{'text': '闻道王乔舄，名因太史传。如何碧鸡使，把诏紫微天。秦岭愁回马，涪江醉泛船。青城漫污杂，吾舅意凄然。', 'label': 0}
{'text': '萧洒登山去，龙钟遇雨回。磴危攀薜荔，石滑践莓苔。袜污君相谑，鞋穿我自咍。莫欺泥土脚，曾蹋玉阶来。', 'label': 1}
{'text': '深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼船蹙沓波浪惊。三千双蛾献歌笑，挝钟考鼓宫殿倾。万姓聚舞歌太平，我无为，人自宁。三十六帝欲相迎，仙人飘翩下云𫐌。帝不去，留镐京。安能为轩辕，独往入窅冥。小臣拜献南山寿，陛下万古垂鸿名。', 'label': 1}
{'text': '把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽、多添华发。剩水残山无态度，被疏梅、料理成风月。两三雁，也萧瑟。佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝。铸就而今相思错，料当初、费尽人间铁。长夜笛，莫吹裂。', 'label': 0}
{'text': '昭君拂玉鞍，上马啼红颊。今日汉宫人，明朝胡地妾。', 'label': 1}
{'text': '窜逐勿复哀，惭君问寒灰。浮云本无意，吹落章华台。远别泪空尽，长愁心已摧。二年吟泽畔，憔悴几时回。', 'label': 0}
{'text': '今日好南风，商旅相催发。沙头樯竿上，始见春江阔。', 'label': 1}
{'text': '江鱼群从称妻妾，塞雁联行号弟兄。但恐世间真眷属，亲疏亦是强为名。', 'label': 1}
{'text': '轻衫倚望春晴稳。雨压青梅损。皱绡池影泛红蔫。看取断云来去、似炉烟。愁春来暮仍愁暮。受却寒无数。年来无地卖花栽。向道明年花信、莫须来。', 'label': 0}
{'text': '懒心似江水，日夜向沧洲。不道含香贱，其如镊白休。经过调碧柳，萧索倚朱楼。毕娶何时竟，消中得自由。豪华看古往，服食寄冥搜。诗尽人间兴，兼须入海求。', 'label': 0}
{'text': '夜来携手梦同游，晨起盈巾泪莫收。漳浦老身三度病，咸阳草树八回秋。君埋泉下泥销骨，我寄人间雪满头。阿卫韩郎相次去，夜台茫昧得知不。', 'label': 0}
{'text': '子弟犹深入，关城未解围。蚕崖铁马瘦，灌口米船稀。辩士安边策，元戎决胜威。今朝乌鹊喜，欲报凯歌归。', 'label': 1}
{'text': '我在江陵少年日，知有杨琼初唤出。腰身瘦小歌圆紧，依约年应十六七。去年十月过苏州，琼来拜问郎不识。青衫玉貌何处去，安得红旗遮头白。我语杨琼琼莫语，汝虽笑我我笑汝。汝今无复小腰身，不似江陵时好女。杨琼为我歌送酒，尔忆江陵县中否。江陵王令骨为灰，车来嫁作尚书妇。卢戡及第严涧在，其余死者十八九。我今贺尔亦自多，尔得老成余白首。', 'label': 1}
{'text': '甘露太甜非正味，醴泉虽洁不芳馨。杯中此物何人别，柔旨之中有典刑。', 'label': 1}
{'text': '鹤台南望白云关，城市犹存暂一还。书出步虚三百韵，蘂珠文字在人间。', 'label': 1}
{'text': '韩公堆北涧西头，冷雨凉风拂面秋。努力南行少惆怅，江州犹似胜通州。', 'label': 0}
{'text': '长泊起秋色，空江涵霁晖。暮霞千万状，宾鸿次第飞。古戍见旗迥，荒村闻犬稀。轲峨艑上客，劝酒夜相依。', 'label': 0}
{'text': '画堂晨起，来报雪花坠。高卷帘栊看佳瑞，皓色远迷庭砌。盛气光引炉烟，素草寒生玉佩。应是天仙狂醉，乱把白云揉碎。', 'label': 1}
{'text': '雾透龟纱月映栏。麦秋天气怯衣单。楝花风软晓来寒。懒起麝煤重换火，暖香浓处敛眉山。眼波横浸绿云鬟。', 'label': 0}
{'text': '江头且系船，为尔独相怜。云散灌坛雨，春青彭泽田。频惊适小国，一拟问高天。别后巴东路，逢人问几贤。', 'label': 0}
{'text': '更能消、几番风雨。匆匆春又归去。惜春长恨花开早，何况落红无数。春且住。见说道、天涯芳草迷归路。怨春不语。算只有殷勤，画檐珠网，尽日惹飞絮。长门事，准拟佳期又误。蛾眉曾有人妒。千金纵买相如赋，脉脉此情谁诉。君莫舞。君不见、玉环飞燕皆尘土。闲愁最苦。休去倚危楼，斜阳正在，烟柳断肠处。', 'label': 0}
{'text': '季子憔悴时，妇见不下机。买臣负薪日，妻亦弃如遗。一朝黄金多，佩印衣锦归。去妻不敢视，妇嫂强依依。富贵家人重，贫贱妻子欺。奈何贫富间，可移亲爱志。遂使中人心，汲汲求富贵。又令下人力，各竞锥刀利。随分归舍来，一取妻孥意。', 'label': 1}
{'text': '前在浔阳日，已叹宾朋寡。忽忽抱忧怀，出门无处写。今来转深僻，穷峡巅山下。五月断行舟，滟堆正如马。巴人类猿狖，矍铄满山野。敢望见交亲，喜逢似人者。', 'label': 1}
{'text': '辟邪伎作鼓吹惊，雉子班之奏曲成。喔咿振迅欲飞鸣，扇锦翼，雄风生。双雌同饮啄，趫悍谁能争。乍向草中耿介死，不求黄金笼下生。天地至广大，何惜遂物情。善卷让天子，务光亦逃名。所贵旷士怀，朗然合太清。', 'label': 1}
{'text': '问何年种植。独成蹊、秾花烂漫，锦开千步。花下老人犹记我，不似那回赏处。并吹却、道边谢墅。黄四娘家今何在，也飘零、偎向前村住。千万恨，寄红雨。携壶藉草行歌暮。记前宵、深盟止酒，况堪扶路。破手一杯花浮面，不觉二三四五。更竹里、颠狂崔护。试语看花诸君子，但如今、俯仰成前度。君不见，曲江树。', 'label': 1}
{'text': '江浦寒鸥戏，无他亦自饶。却思翻玉羽，随意点春苗。雪暗还须浴，风生一任飘。几群沧海上，清影日萧萧。', 'label': 0}
{'text': '魏帝营八极，蚁观一祢衡。黄祖斗筲人，杀之受恶名。吴江赋鹦鹉，落笔超群英。锵锵振金玉，句句欲飞鸣。鸷鹗啄孤凤，千春伤我情。五岳起方寸，隐然讵可平。才高竟何施，寡识冒天刑。至今芳洲上，兰蕙不忍生。', 'label': 1}
{'text': '日午微风且暮寒，春风冷峭雪干残。碧毡帐下红炉畔，试为来尝一盏看。', 'label': 0}
{'text': '宪府触邪峩豸角，璅闱駮正犯龙鳞。那知近地斋居客，忽作深山同宿人。一盏寒灯云外夜，数杯温酎雪中春。林泉莫作多时计，谏猎登封忆旧臣。', 'label': 0}
{'text': '洗浪清风透水霜，水边闲坐一绳床。眼尘心垢见皆尽，不是秋池是道场。', 'label': 0}
{'text': '水宿仍余照，人烟复此亭。驿边沙旧白，湖外草新青。万象皆春气，孤槎自客星。随波无限月，的的近南溟。', 'label': 0}
{'text': '人已归来，杜鹃欲劝谁归。绿树如云，等闲借与莺飞。兔葵燕梦，问刘郎、几度沾衣。翠屏幽梦，觉来水绕山围。有酒重携。小园随意芳菲。往日繁华，而今物是人非。春风半面，记当年、初识崔徽。南云雁少，锦书无个因依。', 'label': 1}
{'text': '二毛晓落梳头懒，两眼春昏点药频。唯有闲行犹得在，心情未到不如人。', 'label': 1}
{'text': '桃花春水生，白石今出没。摇荡女萝枝，半摇青天月。不知旧行径，初拳几枝蕨。三载夜郎还，于兹炼金骨。', 'label': 0}
{'text': '花落鸟嘤嘤，南归称野情。月宜秦岭宿，春好蜀江行。乡路通云栈，郊扉近锦城。乌台陟冈送，人羡别时荣。', 'label': 1}
{'text': '有柏生崇冈，童童状车盖。偃蹙龙虎姿，主当风云会。神明依正直，故老多再拜。岂知千年根，中路颜色坏。出非不得地，蟠据亦高大。岁寒忽无凭，日夜柯叶改。丹凤领九雏，哀鸣翔其外。鸱鸮志意满，养子穿穴内。客从何乡来，伫立久吁怪。静求元精理，浩荡难倚赖。', 'label': 1}
{'text': '停云霭霭，八表同昏，尽日时雨濛濛。搔首良朋，门前平陆成江。春醪湛湛独抚，限弥襟、闲饮东窗。空延伫，恨舟车南北，欲往何从。叹息东园佳树，列初荣枝叶，再兢春风。日月于征，安得促席从容。翩翩何处飞鸟，息庭树、好语和同。当年事，问几人、亲友似翁。', 'label': 1}
{'text': '涧松高百寻，四时寒森森。临风有清韵，向日无曲阴。如何时俗人，但赏桃李林。岂不知坚贞，芳馨诱其心。能生学为文，气高功亦深。手中一百篇，句句披沙金。苦节二十年，无人振陆沈。今我尚贫贱，徒为尔知音。', 'label': 1}
{'text': '摇裔双彩凤，婉娈三青禽。往还瑶台里，鸣舞玉山岑。以欢秦娥意，复得王母心。区区精卫鸟，衔木空哀吟。', 'label': 1}
{'text': '马上相逢揖马鞭，客中相见客中怜。欲邀击筑悲歌饮，正值倾家无酒钱。江东风光不借人，枉杀落花空自春。黄金逐手快意尽，昨日破产今朝贫。丈夫何事空啸傲，不如烧却头上巾。君为进士不得进，我被秋霜生旅鬓。时清不及英豪人，三尺童儿重廉蔺。匣中盘剑装䱜鱼，闲在腰间未用渠。且将换酒与君醉，醉归托宿吴专诸。', 'label': 1}
{'text': '孟冬十郡良家子，血作陈陶泽中水。野旷天清无战声，四万义军同日死。群胡归来血洗箭，仍唱胡歌饮都市。都人回面北向啼，日夜更望官军至。', 'label': 1}
{'text': '曲巷幽人宅，高门大士家。池开照胆镜，林吐破颜花。绿水藏春日，青轩秘晚霞。若闻弦管妙，金谷不能夸。', 'label': 1}
{'text': '皤然一老子，拥裘仍隐几。坐稳夜忘眠，卧安朝不起。起来无可作，闭目时叩齿。静对铜炉香，暖漱银瓶水。午斋何俭洁，饼与蔬而已。西寺讲楞伽，闲行一随喜。', 'label': 1}
{'text': '皎皎鸾凤姿，飘飘神仙气。梅生亦何事，来作南昌尉。清风佐鸣琴，寂寞道为贵。一见过所闻，操持难与群。毫挥鲁邑讼，目送瀛洲云。我隐屠钓下，尔当玉石分。无由接高论，空此仰清芬。', 'label': 0}
{'text': '骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。', 'label': 1}
{'text': '与君细话杭州事，为我留心莫等闲。闾里固宜勤抚恤，楼台亦要数跻攀。笙歌缥缈虚空里，风月依稀梦想间。且喜诗人重管领，遥飞一盏贺江山。', 'label': 1}
{'text': '乌云汗漫。浊浪翻河汉。过尽千重魔障，堂堂地、一轮满。秋光还又半。檐声初漏断。不管满身花露，已办著、二更看。', 'label': 0}
{'text': '击筑饮美酒，剑歌易水湄。经过燕太子，结托幷州儿。少年负壮气，奋烈自有时。因声鲁句践，争情勿相欺。', 'label': 1}
{'text': '红旗阅五兵，绛帐领诸生。味道轻鼎食，退公犹笔耕。青箱传学远，金匮纳书成。一瞬见前事，九流当抗行。编蒲曾苦思，垂竹愧无名。今日承芳讯，谁言赠衮荣。', 'label': 1}
{'text': '征帆一缕转弯斜。惊鹭起沙汀。点点随风逆上，满江飞破残霞。楼前光景，楼心红粉，蝉翼轻纱。却忆钱塘江上，曲栏横槛他家。', 'label': 1}
{'text': '新浴肢体畅，独寝神魂安。况因夜深坐，遂成日高眠。春被薄亦暖，朝窗深更闲。却忘人间事，似得枕上仙。至适无梦想，大和难名言。全胜彭泽醉，欲敌曹溪禅。何物呼我觉，伯劳声关关。起来妻子笑，生计春茫然。', 'label': 1}
{'text': '篱下先生时得醉，瓮间吏部暂偷闲。何如家酝双鱼榼，雪夜花时长在前。', 'label': 1}
{'text': '一树衰残委泥土，双枝荣耀植天庭。定知玄象今春后，柳宿光中添两星。', 'label': 1}
{'text': '连城为宝重，茂宰得才新。山雉迎舟楫，江花报邑人。论交翻恨晚，卧病却愁春。惠爱南翁悦，余波及老身。', 'label': 0}
{'text': '西江水。道是西风人泪。无情却解送行人，月明千里。从今日日倚高楼，伤心烟树如荠。会君难，别君易。草草不如人意。十年著破绣衣茸，种成桃李。问君可是厌承明，东方鼓吹千骑。对梅花、更消一醉。有明年、调鼎风味。老病自怜憔悴。过吾庐、定有幽人相问，岁晚渊明归来未。', 'label': 1}
{'text': '公无渡河音响绝，已隔前春复去秋。今日闲窗拂尘土，残弦犹迸钿箜篌。', 'label': 0}
{'text': '寒露惊秋晚，朝看菊渐黄。千家风扫叶，万里雁随阳。化蛤悲群鸟，收田畏早霜。因知松柏志，冬夏色苍苍。', 'label': 0}
{'text': '老鹤风姿异，衰翁诗思深。素毛如我鬓，丹顶似君心。松际雪相映，鸡群尘不侵。殷勤远来意，一只重千金。', 'label': 0}
{'text': '照影溪梅，怅绝代、幽人独立。更小驻、雍容千骑，羽觞飞急。琴里新声风响珮，笔端醉墨鸦栖壁。是使君、文度旧知名，方相识。清可漱，泉长滴。高欲卧，云还湿。快晚风吹赠，满怀空碧。宝马嘶归红旆动，团龙试碾铜瓶泣。怕他年、重到路应迷，桃源客。', 'label': 1}
{'text': '志士惜妄动，知深难固辞。如何久磨砺，但取不磷缁。夙夜听忧主，飞腾急济时。荆州过薛孟，为报欲论诗。', 'label': 1}
{'text': '天地英雄气，千秋尚凛然。势分三足鼎，业复五铢钱。得相能开国，生儿不象贤。凄凉蜀故妓，来舞魏宫前。', 'label': 0}
{'text': '半月悠悠在广陵，何楼何塔不同登。共怜筋力犹堪在，上到栖灵第九层。', 'label': 1}
{'text': '百战沙场碎铁衣，城南已合数重围。突营射杀呼延将，独领残兵千骑归。', 'label': 0}
{'text': '三人出眢井，一身登槛车。朱门漫临水，不可见鲈鱼。', 'label': 0}
{'text': '碧藕花开水殿凉。万年枝外转红阳。升平歌管随天仗，祥瑞封章满御床。金掌露，玉炉香。岁华方共圣恩长。皇州又奏圜扉静，十样宫眉捧寿觞。', 'label': 1}
{'text': '恻恻复恻恻，逐臣返乡国。前事难重论，少年不再得。泥涂绛老头班白，炎瘴灵均面黎黑。六年不死却归来，道著姓名人不识。', 'label': 0}
{'text': '窄样金杯教换了，房栊试听珊珊。莫教秋扇雪团团。古今悲笑事，长付後人看。记取桔槔春雨後，短畦菊艾相连。拙於人处巧于天。君看流水地，难得正方园。', 'label': 1}
{'text': '塞北梅花羌笛吹，淮南桂树小山词。请君莫奏前朝曲，听唱新翻杨柳枝。', 'label': 0}
{'text': '莲叶雨，蓼花风。秋恨几枝红。远烟收尽水溶溶。飞雁碧云中。衷肠事。鱼笺字。情绪年年相似。凭高双袖晚寒浓。人在月桥东。', 'label': 1}
{'text': '十一月中长至夜，三千里外远行人。若为独宿杨梅馆，冷枕单床一病身。', 'label': 0}
{'text': '讲学金华殿，亲畊钩盾田。侍臣容谏猎，方士信求仙。虹影俄侵日，龙髯不上天。空余水银海，长照夜灯前。', 'label': 0}
{'text': '家近旗亭酒易酤。花时长得醉工夫。伴人歌笑懒妆梳。户外绿杨春系马，床前红烛夜呼卢。相逢还解有情无。', 'label': 1}
{'text': '玉房金蕊。宜在玉人纤手里。淡月朦胧。更有微微弄袖风。温香熟美。醉慢云鬟垂两耳。多谢春工。不是花红是玉红。', 'label': 1}
{'text': '日下西墙西，风来北窗北。中有逐凉人，单床独栖息。飘萧过云雨，摇曳归飞翼。新叶多好阴，初筠有佳色。幽深小池馆，优稳闲官职。不爱勿复论，爱亦不易得。', 'label': 0}
{'text': '自从云散各东西，每日欢娱却惨凄。离别苦多相见少，一生心事在书题。', 'label': 0}
{'text': '庭院碧苔红叶遍。金菊开时，已近重阳宴。日日露荷凋绿扇。粉塘烟水澄如练。试倚凉风醒酒面。雁字来时，恰向层楼见。几点护霜云影转。谁家芦管吹秋怨。', 'label': 1}
{'text': '自识君来三度别，这回白尽老髭须。恋君不去君须会，知得后回相见无。', 'label': 0}
{'text': '检得旧书三四纸，高低阔狭粗成行。自言并食寻高事，唯念山深驿路长。', 'label': 1}
{'text': '一百四十年，国容何赫然。隐隐五凤楼，峨峨横三川。王侯象星月，宾客如云烟。鬬鸡金宫里，蹴鞠瑶台边。举动摇白日，指挥回青天。当涂何翕忽，失路长弃捐。独有扬执戟，闭关草太玄。', 'label': 1}
{'text': '秋来更觉消魂苦，小字还稀。坐想行思。怎得相看似旧时。南楼把手凭肩处，风月应知。别後除非。梦里时时得见伊。', 'label': 0}
{'text': '暂辍清斋出太常，空携诗卷赴甘棠。府公既有朝中旧，司马应容酒后狂。案牍来时唯署字，风烟入兴便成章。两京大道多游客，每遇词人战一场。', 'label': 1}
{'text': '不种一陇田，仓中有余粟。不采一株桑，箱中有余服。官闲离忧责，身泰无羁束。中人百户税，宾客一年禄。樽中不乏酒，篱下仍多菊。是物皆有余，非心无所欲。吟君未贫作，因歌知足曲。', 'label': 1}
{'text': '乱后居难定，春归客未还。水生鱼复浦，云暖麝香山。半顶梳头白，过眉拄杖斑。相看多使者，一一问函关。', 'label': 0}
{'text': '昨日哭寝门，今日哭寝门。借问所哭谁，无非故交亲。伟卿既长往，质夫亦幽沦。屈指数年世，收涕自思身。彼皆少于我，先为泉下人。我今头半白，焉得身久存。好狂元郎中，相识二十春。昔见君生子，今闻君抱孙。存者尽老大，逝者已成尘。早晚升平宅，开眉一见君。', 'label': 1}
{'text': '开襟何处好，竹下池边地。余热体犹烦，早凉风有味。黄萎槐蘂结，红破莲芳坠。无奈每年秋，先来入衰思。', 'label': 0}
{'text': '贪痴无了日，人事没休期。白驹过隙，百岁能得几多时。自古腰金结绶，著意经营辛苦，回首不胜悲。名未能安稳，身已至倾危。空剜刻，休巧诈，莫心欺。须知天定，只见高塚与新碑。我已从头识破，赢得当歌临酒，欢笑且随宜。较甚荣和辱，争甚是和非。', 'label': 1}
{'text': '新亭有高会，行子得良时。日动映江幕，风鸣排槛旗。绝荤终不改，劝酒欲无词。已堕岘山泪，因题零雨诗。', 'label': 1}
{'text': '贾谊三年谪，班超万里侯。何如牵白犊，饮水对清流。', 'label': 1}
{'text': '扁舟厌泊烟波上，轻策闲寻浦屿间。虎蹋青泥稠似印，风吹白浪大于山。且愁江郡何时到，敢望京都几岁还。今日料君朝退后，迎寒新酎煖开颜。', 'label': 1}
{'text': '病鹘孤飞俗眼丑，每夜江边宿衰柳。清秋落日已侧身，过雁归鸦错回首。紧脑雄姿迷所向，疏翮稀毛不可状。强神迷复皂雕前，俊才早在苍鹰上。风涛飒飒寒山阴，熊罴欲蛰龙蛇深。念尔此时有一掷，失声溅血非其心。', 'label': 0}
{'text': '木末翠楼出，诗眼巧安排。天公一夜，削出四面玉崔嵬。畴昔此山安在，应为先生见挽，万马一时来。白鸟飞不尽，却带夕阳回。劝公饮，左手蟹，右手杯。人间万事变灭，今古几池台。君看庄生达者，犹对山林皋壤，哀乐未忘怀。我老尚能赋，风月试追陪。', 'label': 1}
{'text': '十岁儿童，看骑竹、花阴满城。与新第、桐乡孙子，高下齐生。倚枕不寻柯下梦，举头自爱橘中名。但有时、米价问如何，公助平。东西塾，听书声。长短卷，和诗成。总神仙清福，前辈家庭。试问凌烟图相国，何如洛寺写耆英。甚天公、属意富民侯，银信青。', 'label': 1}
{'text': '有鸟有鸟谓白鹇，雪毛皓白红觜殷。贵人妾妇爱光彩，行提坐臂怡朱颜。妖姬谢宠辞金屋，雕笼又伴新人宿。无心为主拟衔花，空长白毛映红肉。', 'label': 1}
{'text': '养拙江湖外，朝廷记忆疏。深惭长者辙，重得故人书。白发丝难理，新诗锦不如。虽无南去雁，看取北来鱼。', 'label': 0}
{'text': '筋力未全衰，仆马不至弱。又多山水趣，心赏非寂莫。扪萝上烟岭，蹋石穿云壑。谷鸟晚仍啼，洞花秋不落。提笼复携榼，遇胜时停泊。泉憩茶数瓯，岚行酒一酌。独吟还独啸，此兴殊未恶。假使在城时，终年有何乐。', 'label': 1}
{'text': '烟霞隔悬圃，风波限瀛州。我岂不欲往，大海路阻修。神仙但闻说，灵药不可求。长生无得者，举世如蜉蝣。逝者不重回，存者难久留。踟蹰未死间，何苦怀百忧。念此忽内热，坐看成白头。举杯还独饮，顾影自献酬。心与口相约，未醉勿言休。今朝不尽醉，知有明朝不。不见郭门外，累累坟与丘。月明愁杀人，黄蒿风飕飕。死者若有知，悔不秉烛游。', 'label': 0}
{'text': '池中此鹤鹤中稀，恐是辽东老令威。带雪松枝翘膝胫，放花菱片缀毛衣。低回且向林间宿，奋迅终须天外飞。若问故巢知处在，主人相恋未能归。', 'label': 1}
{'text': '昔日股肱守，朱轮兹地游。繁华日已谢，章句此空留。蔓草佳城闭，故林棠树秋。今来重垂泪，不忍过西州。', 'label': 1}
{'text': '紫陌飞尘，望十里、雕鞍绣毂。春未老、已惊台榭，瘦红肥绿。睡雨海棠犹倚醉，舞风杨柳难成曲。问流莺、能说故园无，曾相熟。岩泉上，飞凫浴。巢林下，栖禽宿。恨荼シ开晚，谩翻船玉。莲社岂堪谈昨梦，兰亭何处寻遗墨。但羁怀、空自倚秋千，无心蹴。', 'label': 0}
{'text': '松柏本孤直，难为桃李颜。昭昭严子陵，垂钓沧波间。身将客星隐，心与浮云闲。长揖万乘君，还归富春山。清风洒六合，邈然不可攀。使我长叹息，冥栖岩石间。', 'label': 1}
{'text': '交友沦殁尽，悠悠劳梦思。平生所厚者，昨夜梦见之。梦中几许事，枕上无多时。款曲数杯酒，从容一局碁。初见韦尚书，金紫何辉辉。中遇李侍郎，笑言甚怡怡。终为崔常侍，意色苦依依。一夕三改变，梦心不惊疑。此事人尽怪，此理谁得知。我粗知此理，闻于竺干师。识行妄分别，智隐迷是非。若转识为智，菩提其庶几。', 'label': 1}
{'text': '曲水流觞，赏心乐事良辰。兰蕙光风，转头天气还新。明眸皓齿，看江头、有女如云。折花归去，绮罗陌上芳尘。能几多春。试听啼鸟殷勤。览物兴怀，向来哀乐纷纷。且题醉墨，似兰亭、列序时人。後之览者，又将有感斯文。', 'label': 1}
{'text': '吴会一浮云，飘如远行客。功业莫从就，岁光屡奔迫。良图俄弃损，衰疾乃绵剧。古琴藏虚匣，长剑挂空壁。楚冠怀钟仪，越吟比庄舃。国门遥天外，乡路远山隔。朝忆相如台，夜梦子云宅。旅情初结缉，秋气方寂历。风入松下清，露出草间白。故人不可见，幽梦谁与适。寄书西飞鸿，赠尔慰离析。', 'label': 0}
{'text': '殷勤欲送春归去。白首题将断肠句。春去自依依。欲归无处归。天涯同是寓。握手留春住。小住碧桃枝。桃根不属谁。', 'label': 0}
{'text': '霜杀中庭草，冰生后院池。有风空动树，无叶可辞枝。十月苦长夜，百年强半时。新开一瓶酒，那得不相思。', 'label': 0}
{'text': '补陀大士虚空，翠岩谁记飞来处。蜂房万点，似穿如碍，玲珑窗户。石髓千年，已垂未落，嶙峋冰柱。有怒涛声远，落花香在，人疑是、桃源路。又说春雷鼻息，是卧龙、弯环如许。不然应是，洞庭张乐，湘灵来去。我意长松，倒生阴壑，细吟风雨。竟茫茫未晓。只应白发，是开山祖。', 'label': 1}
{'text': '泉落青山出白云，萦村绕郭几家分。自从引作池中水，深浅方圆一任君。', 'label': 1}
{'text': '明月满深浦，愁人卧孤舟。烦冤寝不得，夏夜长于秋。苦乏衣食资，远为江海游。光阴坐迟暮，乡国行阻修。身病向鄱阳，家贫寄徐州。前事与后事，岂堪心幷忧。忧来起长望，但见江水流。云树霭苍苍，烟波澹悠悠。故园迷处所，一念堪白头。', 'label': 0}
{'text': '竹露滴寒声，离人晓思惊。酒醒秋簟冷，风急夏衣轻。寝倦解幽梦，虑闲添远情。谁怜独欹枕，斜月透窗明。', 'label': 0}
{'text': '小莲未解论心素。狂似钿筝弦底柱。脸边霞散酒初醒，眉上月残人欲去。旧时家近章台住。尽日东风吹柳絮。生憎繁杏绿阴时，正碍粉墙偷眼觑。', 'label': 0}
{'text': '龙门横野断，驿树出城来。气色皇居近，金银佛寺开。往还时屡改，川水日悠哉。相阅征途上，生涯尽几回。', 'label': 1}
{'text': '安西都护胡青骢，声价歘然来向东。此马临阵久无敌，与人一心成大功。功成惠养随所致，飘飘远自流沙至。雄姿未受伏枥恩，猛气犹思战场利。腕促蹄高如踣铁，交河几蹴曾冰裂。五花散作云满身，万里方看汗流血。长安壮儿不敢骑，走过掣电倾城知。青丝络头为君老，何由却出横门道。', 'label': 0}
{'text': '低迷笼树烟，明净当霞日。阳焰波春空，平湖漫凝溢。雪鹭远近飞，渚牙浅深出。江流复浩荡，相为坐纡郁。', 'label': 1}
{'text': '清商欲尽奏，奏苦血沾衣。他日伤心极，征人白骨归。相逢恐恨过，故作发声微。不见秋云动，悲风稍稍飞。', 'label': 0}
{'text': '雪压泥埋未死身，每劳存问愧交亲。浮萍飘泊三千里，列宿参差十五人。禁月落时君待漏，畬烟深处我行春。瘴乡得老犹为幸，岂敢伤嗟白发新。', 'label': 0}
{'text': '我军青坂在东门，天寒饮马太白窟。黄头奚儿日向西，数骑弯弓敢驰突。山雪河冰野萧𫗋，青是烽烟白人骨。', 'label': 1}
{'text': '韩信在淮阴，少年相欺凌。屈体若无骨，壮心有所凭。一遭龙颜君，啸咤从此兴。千金答漂母，万古共嗟称。而我竟何为，寒苦坐相仍。长风入短袂，两手如怀冰。故友不相恤，新交宁见矜。摧残槛中虎，羁绁鞲上鹰。何时腾风云，搏击申所能。', 'label': 1}
{'text': '遥怜儿女，未解忆长安、十年前月。徙倚桂枝空延伫，无物同心堪结。冷落江湖，萧条门巷，犹著西楼客。恨无铁笛，一声吹裂山石。休说起舞登楼，那人已先我，渡江横楫。圆缺不销青冢恨，漠漠风沙如雪。西母长生，素娥好在，何皓当时发。山河如此，月中定是何物。', 'label': 0}
{'text': '看著墙西日又沈，步廊回合戟门深。栖乌满树声声绝，小玉上床铺夜衾。', 'label': 1}
{'text': '怎知他、春归何处，相逢且尽尊酒。少年袅袅天涯恨，长结西湖烟柳。休回首。但细雨断桥，憔悴人归後。东风似旧。问前度桃花，刘郎能记，花复认郎否。君且住，草草留君翦韭。前宵更恁时候。深杯欲共歌声滑，翻湿春衫半袖。空眉皱。看白发尊前，已似人人有。临分把手。叹一笑论文，清狂顾曲，此会几时又。', 'label': 1}
{'text': '西楼月下当时见，泪粉偷匀。歌罢还颦。恨隔炉烟看未真。别来楼外垂杨缕，几换青春。倦客红尘。长记楼中粉泪人。', 'label': 0}
{'text': '先生见尧心，相与去九有。斯民既已治，我得安林薮。道为自然贵，名是无穷寿。瑶坛在此山，识者常回首。', 'label': 1}
{'text': '楚俗物候晚，孟冬才有霜。早农半华实，夕水含风凉。遐想云外寺，峰峦渺相望。松门接官路，泉脉连僧房。微露上弦月，暗焚初夜香。谷深烟壒净，山虚钟磬长。念此清境远，复忧尘事妨。行行即前路，勿滞分寸光。', 'label': 1}
{'text': '野水绕空城，行尘起孤驿。荒台侧生树，石碣阳镌额。靡靡度行人，温风吹宿麦。', 'label': 0}
{'text': '孤云出岫本无依，胜境名山即是归。久向吴门游好寺，还思越水洗尘机。浙江涛惊狮子吼，稽岭峰疑灵鹫飞。更入天台石桥去，垂珠璀璨拂三衣。', 'label': 1}
{'text': '翩翩帘外燕，戢戢巢内雏。啖食筋力尽，毛衣成紫襦。朝来各飞去，雄雌梁上呼。养子将备老，恶儿那胜无。', 'label': 1}
{'text': '西日照高树，树头子规鸣。东风吹野水，水畔江蓠生。尽日看山立，有时寻涧行。兀兀长如此，何许似专城。', 'label': 0}
{'text': '劝君莫拒杯，春风笑人来。桃李如旧识，倾花向我开。流莺啼碧树，明月窥金罍。昨来朱颜子，今日白发催。棘生石虎殿，鹿走姑苏台。自古帝王宅，城阙闭黄埃。君若不饮酒，昔人安在哉。', 'label': 1}
{'text': '畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且裴回。更游龙潭去，枕石拂莓苔。', 'label': 1}
{'text': '旧相临戎非称意，词人作尹本多情。从容自使边尘静，谈笑不闻桴鼓声。章句新添塞下曲，风流旧占洛阳城。昨来亦有吴趋咏，惟寄东都与北京。', 'label': 1}
{'text': '转枕重安寝，回头一欠伸。纸窗明觉晓，布被暖知春。莫强疏慵性，须安老大身。鸡鸣一觉睡，不博早朝人。', 'label': 0}
{'text': '前年碣石烟尘起，共看官军过洛城。无限公卿因战得，与君依旧绿衫行。', 'label': 1}
{'text': '老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健，醉把茱萸子细看。', 'label': 1}
{'text': '红罗著压逐时新，吉了花纱嫩曲尘。第一莫嫌材地弱，些些纰缦最宜人。', 'label': 1}
{'text': '瞿唐天下险，夜上信难哉。岸似双屏合，天如匹帛开。逆风惊浪起，拔𥮘暗船来。欲识愁多少，高于滟滪堆。', 'label': 0}
{'text': '闻道花门破，和亲事却非。人怜汉公主，生得渡河归。秋思抛云髻，腰支胜宝衣。群凶犹索战，回首意多违。', 'label': 0}
{'text': '巴南分与亲情别，不料与君床并头。为我远来休怅望，折君灾难是通州。', 'label': 1}
{'text': '剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。', 'label': 1}
{'text': '一饱百情足，一酣万事休。何人不衰老，我老心无忧。仕者拘职役，农者劳田畴。何人不苦热，我热身自由。卧风北窗下，坐月南池头。脑凉脱乌帽，足热濯清流。慵发昼高枕，兴来夜泛舟。何乃有余适，祗缘无过求。或问诸亲友，乐天是与不。亦无别言语，多道天悠悠。悠悠君不知，此味深且幽。但恐君知后，亦来从我游。', 'label': 1}
{'text': '泉石尚依依，林疏僧亦稀。何年辞水阁，今夜宿云扉。谩献长杨赋，虚抛薜荔衣。不能成一事，赢得白头归。', 'label': 0}
{'text': '天子居未央，妾侍卷衣裳。顾无紫宫宠，敢拂黄金床。水至亦不去，熊来尚可当。微身奉日月，飘若萤之光。愿君采葑菲，无以下体妨。', 'label': 1}
{'text': '为结区中累，因辞洞里花。还来旧城郭，烟火万人家。', 'label': 1}
{'text': '昨日闻甲死，今朝闻乙死。知识三分中，二分化为鬼。逝者不复见，悲哉长已矣。存者今如何，去我皆万里。平生知心者，屈指能有几。通果澧凤州，眇然四君子。相思俱老大，浮世如流水。应叹旧交游，凋零日如此。何当一杯酒，开眼笑相视。', 'label': 0}
{'text': '八月白露降，湖中水方老。旦夕秋风多，衰荷半倾倒。手攀青枫树，足蹋黄芦草。惨淡老容颜，冷落秋怀抱。有兄在淮楚，有弟在蜀道。万里何时来，烟波白浩浩。', 'label': 0}
{'text': '欹沈不视事，两日门掩关。始知吏役身，不病不得闲。闲意不在远，小亭方丈间。西檐竹梢上，坐见太白山。遥愧峰上云，对此尘中颜。', 'label': 1}
{'text': '四月上泰山，石屏御道开。六龙过万壑，涧谷随萦回。马迹绕碧峰，于今满青苔。飞流洒绝𪩘，水急松声哀。北眺崿嶂奇，倾崖向东摧。洞门闭石扇，地底兴云雷。登高望蓬瀛，想象金银台。天门一长啸，万里清风来。玉女四五人，飘飖下九垓。含笑引素手，遗我流霞杯。稽首再拜之，自愧非仙才。旷然小宇宙，弃世何悠哉。', 'label': 1}
{'text': '八荒驰惊飙，万物尽凋落。浮云蔽颓阳，洪波振大壑。龙凤脱罔罟，飘飖将安托。去去乘白驹，空山咏场藿。', 'label': 1}
{'text': '闻道秋来怯夜寒，不辞泥水为杯盘。殷勤惧醉有深意，愁到醒时灯火阑。', 'label': 0}
{'text': '不用悲秋，今年身健还高宴。江村海甸。总作空花观。尚想横汾，兰菊纷相半。楼船远。白云飞乱。空有年年雁。', 'label': 1}
{'text': '梅花节。白头卧起餐毡雪。餐毡雪。上林雁断，上林书绝。伤心最是河梁别。无人共拜天边月。天边月。一尊对影，一编残发。', 'label': 1}
{'text': '于阗采花人，自言花相似。明妃一朝西入胡，胡中美女多羞死。乃知汉地多名姝，胡中无花可方比。丹青能令丑者妍，无盐翻在深宫里。自古妒蛾眉，胡沙埋皓齿。', 'label': 1}
{'text': '自平宫中吕太一，收珠南海千余日。近供生犀翡翠稀，复恐征戎干戈密。蛮溪豪族小动摇，世封刺史非时朝。蓬莱殿前诸主将，才如伏波不得骄。', 'label': 0}
{'text': '山公醉酒时，酩酊高阳下。头上白接䍠，倒著还骑马。', 'label': 1}
{'text': '中庭晒服玩，忽见故乡履。昔赠我者谁，东邻婵娟子。因思赠时语，特用结终始。永愿如履綦，双行复双止。自吾谪江郡，漂荡三千里。为感长情人，提携同到此。今朝一惆怅，反复看未已。人只履犹双，何曾得相似。可嗟复可惜，锦表绣为里。况经梅雨来，色黯花草死。', 'label': 0}
{'text': '卯时偶饮斋时卧，林下高桥桥上亭。松影过窗眠始觉，竹风吹面醉初醒。就荷叶上包鱼鲊，当石渠中浸酒缾。生计悠悠身兀兀，甘从妻唤作刘伶。', 'label': 1}
{'text': '烟萝初合涧新开，闲上西亭日几回。老病归山应未得，且移泉石就身来。', 'label': 1}
{'text': '浔阳十月天，天气仍温燠。有霜不杀草，有风不落木。玄冥气力薄，草木冬犹绿。谁肯湓浦头，回眼看修竹。其有顾盼者，持刀斩且束。剖劈青琅玕，家家盖墙屋。吾闻汾晋间，竹少重如玉。胡为取轻贱，生此西江曲。', 'label': 1}
{'text': '皎皎华亭鹤，来随太守船。青云意长在，沧海别经年。留滞清洛苑，裴回明月天。何如凤池上，双舞入祥烟。', 'label': 1}
{'text': '清欢昨日。十事不如人六七。试数从前。素素相从得几年。子兮子兮。再拣一枝何处起。翠斧峰驼。客好其如良夜何。', 'label': 1}
{'text': '百宝装腰带，真珠络臂鞲。笑时花近眼，舞罢锦缠头。', 'label': 1}
{'text': '忠州三峡内，井邑聚云根。小市常争米，孤城早闭门。空看过客泪，莫觅主人恩。淹泊仍愁虎，深居赖独园。', 'label': 0}
{'text': '连持使节历专城，独贺崔侯最庆荣。乌府一抛霜简去，朱轮四从板舆行。发时止许沙鸥送，到日方乘竹马迎。唯虑郡斋宾友少，数杯春酒共谁倾。', 'label': 1}
{'text': '梅子熟时到几回。桃花开後不须猜。重来松竹意徘徊。惯听禽声浑可谱，饱观鱼阵已能排。晚云挟雨唤归来。', 'label': 1}
{'text': '去年别我向何处，有人传道游江东。谓言挂席度沧海，却来应是无长风。', 'label': 1}
{'text': '暮暮相望夕甫谐。针楼巧巧似身材。下头无数老人媒。昨夜竹林那得见，朝来乾鹊是空回。人间五日後能来。', 'label': 1}
{'text': '火急欢娱慎勿迟，眼看老病悔难追。尊前花下歌筵里，会有求来不得时。', 'label': 1}
{'text': '槐阴歇鞍马，柳絮惹衣巾。日晚独归路，春深多思人。去家才百里，为客只三旬。已念纱窗下，应生宝瑟尘。', 'label': 0}
{'text': '云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱督护歌，心摧泪如雨。万人凿磐石，无由达江浒。君看石芒砀，掩泪悲千古。', 'label': 0}
{'text': '蝉声未发前，已自感流年。一入凄凉耳，如闻断续弦。晴清依露叶，晚急畏霞天。何事秋卿咏，逢时亦悄然。', 'label': 0}
{'text': '渌水带青潮。水上朱阑小渡桥。桥上女儿双笑靥，妖娆。倚著阑干弄柳条。月夜落花朝。减字偷声按玉箫。柳外行人回首处，迢迢。若比银河路更遥。', 'label': 0}
{'text': '二月五日花如雪，五十二人头似霜。闻有酒时须笑乐，不关身事莫思量。羲和趁日沈西海，鬼伯驱人葬北邙。只有且来花下醉，从人笑道老颠狂。', 'label': 1}
{'text': '一枝秾艳露凝香，云雨巫山枉断肠。借问汉宫谁得似，可怜飞燕倚新妆。', 'label': 0}
{'text': '朔风悲老骥，秋霜动鸷禽。出门有远道，平野多层阴。灭没驰绝塞，振迅拂华林。不因感衰节，安能激壮心。', 'label': 0}
{'text': '世事从头减，秋怀彻底清。夜深犹道枕边声。试问清溪底事、不能平。月到愁边白，鸡先远处鸣。是中无有利和名。因甚山前未晓、有人行。', 'label': 1}
{'text': '闻有白太守，抛官归旧谿。苏州十万户，尽作婴儿啼。太守驻行舟，阊门草萋萋。挥袂谢啼者，依然两眉低。朱户非不崇，我心如重狴。华池非不清，意在寥廓栖。夸者窃所怪，贤者默思齐。我为太守行，题在隐起珪。', 'label': 0}
{'text': '南宫鸳鸯地，何忽乌来止。故人锦帐郎，闻乌笑相视。疑乌报消息，望我归乡里。我归应待乌头白，惭愧元郎误欢喜。', 'label': 0}
{'text': '夏风多暖暖，树木有繁阴。新笋紫长短，早樱红浅深。烟花云幕重，榴艳朝景侵。华实各自好，讵云芳意沈。', 'label': 1}
{'text': '迢迢万余里，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。', 'label': 1}
{'text': '何处深春好，春深京兆家。人眉新柳叶，马色醉桃花。盗息无鸣鼓，朝回自走车。能令帝城外，不敢迳由斜。', 'label': 1}
{'text': '东道烟霞主，西江诗酒筵。相逢不觉醉，日堕历阳川。', 'label': 1}
{'text': '温温土炉火，耿耿纱笼烛。独抱一张琴，夜入东斋宿。窗声度残漏，帘影浮初旭。头痒晓梳多，眼昏春睡足。负暄檐宇下，散步池塘曲。南雁去未回，东风来何速。雪依瓦沟白，草绕墙根绿。何言万户州，太守常幽独。', 'label': 0}
{'text': '不出孤峰上，人间四十秋。视身如传舍，阅世任东流。法为因缘立，心从次第修。中宵问真偈，有住是吾忧。', 'label': 1}
{'text': '中天积翠玉台遥，上帝高居绛节朝。遂有冯夷来击鼓，始知嬴女善吹箫。江光隐见鼋鼍窟，石势参差乌鹊桥。更肯红颜生羽翼，便应黄发老渔樵。', 'label': 1}
{'text': '杖策人扶废病身，晴和强起一迎春。他时蹇跛纵行得，笑杀平原楼上人。', 'label': 0}
{'text': '迥破林烟出，俯窥石潭空。波摇杏梁日，松韵碧窗风。隔水生别岛，带桥如断虹。九疑南面事，尽入寸眸中。', 'label': 0}
{'text': '洛水桥边春日斜，碧流清浅见琼砂。无端陌上狂风急，惊起鸳鸯出浪花。', 'label': 0}
{'text': '乌生八子今无七，猿叫三声月正孤。寂寞空堂天欲曙，拂帘双燕引新雏。', 'label': 0}
{'text': '弱冠同怀长者忧，临岐回想尽悠悠。耦耕若便遗身老，黄发相看万事休。', 'label': 1}
{'text': '露华清。天气爽、新秋已觉凉生。朱户小窗，坐来低按秦筝。几多妖艳，都总是、白雪馀声。那更、玉肌肤韵胜，体段轻盈。照人双眼偏明，况周郎、自来多病多情。把酒为伊，再三著意须听。销魂无语，一任侧耳与心倾。是我不卿卿，更有谁可卿卿。', 'label': 1}
{'text': '云霁山横，翠涛拥起千重恨。砌成愁闷。那更梅花褪。凤管云笙，无不萦方寸。叮咛问。泪痕羞愠。界破香腮粉。', 'label': 0}
{'text': '昔在南阳城，唯餐独山蕨。忆与崔宗之，白水弄素月。时过菊潭上，纵酒无休歇。泛此黄金花，颓然清歌发。一朝摧玉树，生死殊飘忽。留我孔子琴，琴存人已殁。谁传广陵散，但哭邙山骨。泉户何时明，长扫狐兔窟。', 'label': 1}
{'text': '闲夜思君坐到明，追寻往事倍伤情。同登科后心相合，初得官时髭未生。二十年来谙世路，三千里外老江城。犹应更有前途在，知向人间何处行。', 'label': 1}
{'text': '三入承明。四至九卿。问书生、何辱何荣。金张七叶，纨绮貂缨。无汗马事，不献赋，不明经。成都卜肆，寂莫君平。郑子真、岩谷躬耕。寒灰炙手，人重人轻。除竺乾学，得无念，得无名。', 'label': 0}
{'text': '寒食非长非短夜，春风不热不寒天。可怜时节堪相忆，何况无灯各早眠。', 'label': 0}
{'text': '壶天冰雪，消尽虚堂暑。多谢故人风，送花香传小树。香风初过，一曲断肠声，如怨诉。诉闲愁，落落琵琶语。江边马上，弹指成千古。泪眼与啼妆，叹风流、只今何处。芳心役损，触事起悲酸，招玉素。拨檀槽，整理金衣缕。', 'label': 1}
{'text': '慈竹不外长，密比青瑶华。矛攒有森束，玉粒无蹉跎。纤粉妍腻质，细琼交翠柯。亭亭霄汉近，霭霭雨露多。冰碧寒夜耸，箫韶风昼罗。烟含胧胧影，月泛鳞鳞波。鸾凤一已顾，燕雀永不过。幽姿媚庭实，颢气爽天涯。峻节高转露，贞筠寒更佳。托身仙坛上，灵物神所呵。时与天籁合，日闻阳春歌。应怜孤生者，摧折成病疴。', 'label': 1}
{'text': '洛城春晚。垂杨乱掩红楼半。小池轻浪纹如篆。烛下花前，曾醉离歌宴。自惜风流云雨散。关山有限情无限。待君重见寻芳伴。为说相思、目断西楼燕。', 'label': 0}
{'text': '绣帘高卷倾城出。灯前潋滟横波溢。皓齿发清歌。春愁入翠蛾。凄音休怨乱。我已先肠断。遗响下清虚。累累一串珠。', 'label': 0}
{'text': '山云行绝塞，大火复西流。飞雨动华屋，萧萧梁栋秋。穷途愧知己，暮齿借前筹。已费清晨谒，那成长者谋。解衣开北户，高枕对南楼。树湿风凉进，江喧水气浮。礼宽心有适，节爽病微瘳。主将归调鼎，吾还访旧丘。', 'label': 0}
{'text': '春来触地故乡情，忽见风光忆两京。金谷蹋花香骑入，曲江碾草钿车行。谁家绿酒欢连夜，何处红楼睡失明。独有不眠不醉客，经春冷坐古湓城。', 'label': 1}
{'text': '三人出眢井，一身登槛车。朱门漫临水，不可见鲈鱼。', 'label': 0}
{'text': '杨柳青青江水平，闻郎江上唱歌声。东边日出西边雨，道是无晴却有晴。', 'label': 1}
{'text': '甚花间、儿女笑盈盈。人添雪狮成。任踏青无路，凌波有地，步步光尘。招得梅妃魂也，好似去年春。柳亦何曾絮，都是云英。休道东皇诞漫，到茶烟歇後，谁浊谁清。赖谢娘好语，端胜解围兵。看昨朝、天公雨粟，定大家、快活社翁平。春晴好，溶溶雨尽，听卖花声。', 'label': 1}
{'text': '为人性僻耽佳句，语不惊人死不休。老去诗篇浑漫兴，春来花鸟莫深愁。新添水槛供垂钓，故著浮槎替入舟。焉得思如陶谢手，令渠述作与同游。', 'label': 0}
{'text': '夜月楼台，秋香院宇。笑吟吟地人来去。是谁秋到便凄凉，当年宋玉悲如许。随分杯盘，等闲歌舞。问他有甚堪悲处。思量却也有悲时，重阳节近多风雨。', 'label': 0}
{'text': '凭高望远思悠哉，晚上江亭夜未回。日欲没时红浪沸，月初生处白烟开。辞枝雪蘂将春去，满镊霜毛送老来。争敢三年作归计，心知不及贾生才。', 'label': 0}
{'text': '老去唯耽酒，春来不著家。去年来校晚，不见洛阳花。', 'label': 0}
{'text': '阏氏黄叶落，妾望白登台。月出碧云断，蝉声秋色来。胡兵沙塞合，汉使玉关回。征客无归日，空悲蕙草摧。', 'label': 0}
{'text': '鸳鸯怕捉竟难亲，鹦鹉虽笼不著人。何似家禽双白鹤，闲行一步亦随身。', 'label': 0}
{'text': '轻阴迎晓日，霞霁秋江明。草树含远思，襟怀有余清。凝睇万象起，郎吟孤愤平。渚鸿未矫翼，而我已遐征。因思市朝人，方听晨鸡鸣。昏昏恋衾枕，安见元气英。纳爽耳目变，玩奇筋骨轻。沧洲有奇趣，浩然吾将行。', 'label': 1}
{'text': '远远游蜂不记家。数行新柳自啼鸦。寻思旧事即天涯。睡起有情和画卷，燕归无语傍人斜。晚风吹落小瓶花。', 'label': 0}
{'text': '暂别瑶墀鸳鹭行，彩旗双引到沅湘。城边流水桃花过，帘外春风杜若香。史笔枉将书纸尾，朝缨不称濯沧浪。云台公业家声在，征诏何时出建章。', 'label': 1}
{'text': '风梢雨叶，绿遍江南岸。思归倦客，寻芳来最晚。酒边红日初长，陌上飞花正满。凄凉数声弦管。怨春短。玉人应在，明月楼中画眉懒。鱼笺锦字，多时音信断。恨如去水空长，事与行云渐远。罗衾旧香馀暖。', 'label': 1}
{'text': '江波何似西湖曲。村烟相对峰南北。何处不青青。青青是汉茔。长亭芳草路。寒食谁家墓。旧日厌残红。人行九里松。', 'label': 0}
{'text': '七月悲风起，凄凉万国人。羽仪经巷内，辒𨍇转城𬮱。暝色依陵早，秋声入辂新。自嗟同草木，不识永贞春。', 'label': 0}
{'text': '宾客懒逢迎，翛然池馆清。檐闲空燕语，林静未蝉鸣。荤血还休食，杯觞亦罢倾。三春多放逸，五月暂修行。香印朝烟细，纱灯夕焰明。交游诸长老，师事古先生。禅后心弥寂，斋来体更轻。不唯忘肉味，兼拟灭风情。蒙以声闻待，难将戏论争。虚空若有佛，灵运恐先成。', 'label': 1}
{'text': '四明有狂客，风流贺季真。长安一相见，呼我谪仙人。昔好杯中物，翻为松下尘。金龟换酒处，却忆泪沾巾。', 'label': 1}
{'text': '山上层层桃李花，云间烟火是人家。银钏金钗来负水，长刀短笠去烧畬。', 'label': 1}
{'text': '燕入非旁舍，鸥归祗故池。断桥无复板，卧柳自生枝。遂有山阳作，多惭鲍叔知。素交零落尽，白首泪双垂。', 'label': 0}
{'text': '莫买宝剪刀，虚费千金直。我有心中愁，知君剪不得。莫磨解结锥，徒劳人气力。我有肠中结，知君解不得。莫染红丝线，徒夸好颜色。我有双泪珠，知君穿不得。莫近红炉火，炎气徒相逼。我有两鬓霜，知君销不得。刀不能剪心愁，锥不能解肠结。线不能穿泪珠，火不能销鬓雪。不如饮此神圣杯，万念千忧一时歇。', 'label': 0}
{'text': '陶君喜不遇，予每为君言。今日东台去，澄心在陆浑。旋抽随日俸，幷买近山园。千万崔兼白，殷勤承主恩。', 'label': 1}
{'text': '一水西来，千丈晴虹，十里翠屏。喜草堂经岁，重来社老，斜川好景，不负渊明。老鹤高飞，一枝投宿，长笑蜗牛戴屋行。平章了，待十分佳处，著个茅亭。青山意气峥嵘。似为我归来妩媚生。解频教花鸟，前歌後舞，更催云水，暮送朝迎。酒圣诗豪，可能无势，我乃而今驾驭卿。清溪上，被山灵却笑，白发归耕。', 'label': 1}
{'text': '逝者绝影响，空庭朝复昏。家人哀临毕，夜鏁寿堂门。无妻无子何人葬，空见铭旌向月翻。', 'label': 0}
{'text': '闲来对镜自思量，年貌衰残分所当。白发万茎何所怪，丹砂一粒不曾尝。眼昏久被书料理，肺渴多因酒损伤。今日逢师虽已晚，枕中治老有何方。', 'label': 0}
{'text': '周公负斧扆，成王何夔夔。武王昔不豫，剪爪投河湄。贤圣遇谗慝，不免人君疑。天风拔大木，禾黍咸伤萎。管蔡扇苍蝇，公赋鸱鸮诗。金縢若不启，忠信谁明之。', 'label': 1}
{'text': '自入台来见面稀，班中遥得揖容辉。早知相忆来相访，悔待江头明月归。', 'label': 1}
{'text': '岁时销旅貌，风景触乡愁。牢落江湖意，新年上庾楼。', 'label': 1}
{'text': '稽山镜水欢游地，犀带金章荣贵身。官职比君虽校小，封疆与我且为邻。郡楼对玩千峰月，江界平分两岸春。杭越风光诗酒主，相看更合与何人。', 'label': 1}
{'text': '何处堪避暑，林间背日楼。何处好追凉，池上随风舟。日高饥始食，食竟饱还游。游罢睡一觉，觉来茶一瓯。眼明见青山，耳醒闻碧流。脱袜闲濯足，解巾快掻头。如此来几时，已过六七秋。从心至百骸，无一不自由。拙退是其分，荣耀非所求。虽被世间笑，终无身外忧。此语君莫怪，静思吾亦愁。如何三伏月，杨尹谪虔州。', 'label': 1}
{'text': '若为南国春还至，争向东楼日又长。白片落梅浮涧水，黄梢新柳出城墙。闲拈蕉叶题诗咏，闷取藤枝引酒尝。乐事渐无身渐老，从今始拟负风光。', 'label': 1}
{'text': '溪声急。无数落花漂出。燕子分泥蜂酿蜜。迟迟艳风日。须信芳菲随失。况复佳期难必。拟把此情书万一。愁多翻阁笔。', 'label': 1}
{'text': '楚梅娇小。好是霜天晓。宿酒恼人香暗绕。浸影碧波池沼。生成素淡芳容。不须抹黛匀红。准拟凝成阴结子，莫教枉费春工。', 'label': 1}
{'text': '暮齿忽将及，同心私自怜。渐衰宜减食，已喜更加年。紫绶行联袂，篮轝出比肩。与君同甲子，岁酒合谁先。', 'label': 1}
{'text': '疏芜南岸草，萧飒西风树。秋到未几时，蝉声又无数。莎平绿茸合，莲落青房露。今日临望时，往年感秋处。池中水依旧，城上山如故。独我鬓间毛，昔黑今垂素。荣名与壮齿，相避如朝暮。时命始欲来，年颜已先去。当春不欢乐，临老徒惊误。故作咏怀诗，题于曲江路。', 'label': 0}
{'text': '晡时申，父母堂前莫动尘。纵月些些不称意，向前小语善咨闻。', 'label': 1}
{'text': '西村常氏子，卧疾不须臾。前旬犹访我，今日忽云殂。时我病多暇，与之同野居。园林青蔼蔼，相去数里余。村邻无好客，所遇唯农夫。之子何如者，往还犹胜无。于今亦已矣，可为一长吁。', 'label': 1}
{'text': '天然宅院。赛了千千并万万。说与贤知。表德元来是胜之。今来十四。海里猴儿奴子是。要赌休痴。六双骰儿六点儿。', 'label': 1}
{'text': '尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动翛然一顾中，天高地平千万里。少君引我升玉坛，礼空遥请真仙官。云𫐌欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再幷，他年此日应惆怅。', 'label': 1}
{'text': '月落宫车动，风凄仪杖闲。路唯瞻凤翣，人尚想龙颜。御宇方无事，乘云遂不还。圣情悲望处，沈日下西山。', 'label': 0}
{'text': '苏州杨柳任君夸，更有钱唐胜馆娃。若解多情寻小小，绿杨深处是苏家。', 'label': 1}
{'text': '高吟烂醉淮西月，诗酒相留。明日归舟。碧藕花中醉过秋。文姬赠别双团扇，自写银钩。散尽离愁。携得清风出画楼。', 'label': 1}
{'text': '江亭乘晓阅众芳，春妍景丽草树光。日消石桂绿岚气，风坠木兰红露浆。水蒲渐展书带叶，山榴半含琴轸房。何物春风吹不变，愁人依旧鬓苍苍。', 'label': 1}
{'text': '忽惊林下发寒梅，便试花前饮冷杯。白马走迎诗客去，红筵铺待舞人来。歌声怨处微微落，酒气熏时旋旋开。若到岁寒无雨雪，犹应醉得两三回。', 'label': 1}
{'text': '悄悄禁门闭，夜深无月明。西窗独暗坐，满耳新蛩声。', 'label': 0}
{'text': '哀筝一弄湘江曲。声声写尽湘波绿。纤指十三弦。细将幽恨传。当筵秋水慢。玉柱斜飞雁。弹到断肠时。春山眉黛低。', 'label': 0}
{'text': '稻米炊能白，秋葵煮复新。谁云滑易饱，老藉软俱匀。种幸房州熟，苗同伊阙春。无劳映渠碗，自有色如银。', 'label': 1}
{'text': '想到江陵无一事，酒杯书卷缀新文。紫芽嫩茗和枝采，朱橘香苞数瓣分。暇日上山狂逐鹿，凌晨过寺饱看云。算缗草诏终须解，不敢将心远羡君。', 'label': 1}
{'text': '洛城无事足杯盘，风雪相和岁欲兰。树上因依见寒鸟，坐中收拾尽闲官。笙歌要请频何爽，笑语忘机拙更欢。遥想兔园今日会，琼林满眼映旗竿。', 'label': 1}
{'text': '过雨城西路。看轻云、弄日花间，微寒如雾。谁是宣华门守者，报我十分开五。便痛饮、能销几度。寄语後来看花客，待看花、莫待开成树。成树也，半为土。佺巢蜀锦今何许。记西湖、聚景村庄，王亭谢墅。冷落柯丘二三子，更问何园韩圃。悄一笑、回车竹所。点点守宫包红泪，纵倾城、一顾倾城顾。家国事，正何与。', 'label': 1}
{'text': '懒病每多暇，暇来何所为。未能抛笔研，时作一篇诗。诗成澹无味，多被众人嗤。上怪落声韵，下嫌拙言词。时时自吟咏，吟罢有所思。苏州及彭泽，与我不同时。此外复谁爱，唯有元微之。谪向江陵府，三年作判司。向去二千里，诗成远不知。', 'label': 0}
{'text': '江城向晓，被西风揉碎，一天丝雨。乱织离愁千万缕，多少关心情绪。促织鸣时，木犀开後，秋色还如许。那堪飘泊，异乡千里孤旅。应想帘幕闲垂，西楼东院，齐把归期数。记得临歧收泪眼，执手叮咛言语。白酒红萸，黄花绿橘，莫等闲辜负。朱笼归骑，甚时先报鹦鹉。', 'label': 1}
{'text': '草浅马翩翩，新晴薄暮天。柳条春拂面，衫袖醉垂鞭。立语花堤上，行吟水寺前。等闲消一日，不觉过三年。', 'label': 1}
{'text': '千古江山，英雄无觅，孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否。', 'label': 1}
{'text': '冉牛与颜渊，卞和与马迁。或罹天六极，或被人刑残。顾我信为幸，百骸且完全。五十不为夭，吾今欠数年。知分心自足，委顺身常安。故虽穷退日，而无戚戚颜。昔有荣先生，从事于其间。今我不量力，举心欲攀援。穷通不由己，欢戚不由天。命即无奈何，心可使泰然。且务由己者，省躬谅非难。勿问由天者，天高难与言。', 'label': 1}
{'text': '三十为近臣，腰间鸣佩玉。四十为野夫，田中学锄谷。何言十年内，变化如此速。此理固是常，穷通相倚伏。为鱼有深水，为鸟有高木。何必守一方，窘然自牵束。化吾足为马，吾因以行陆。化吾手为弹，吾因以求肉。形骸为异物，委顺心犹足。幸得且归农，安知不为福。况吾行欲老，瞥若风前烛。孰能俄顷间，将心系荣辱。', 'label': 1}
{'text': '三十年前路，孤舟重往还。绕身新眷属，举目旧乡关。事去唯留水，人非但见山。啼襟与愁鬓，此日两成斑。', 'label': 0}
{'text': '花向琉璃地上生，光风炫转紫云英。自从天女盘中见，直至今朝眼更明。', 'label': 1}
{'text': '从军玉门道，逐虏金微山。笛奏梅花曲，刀开明月环。鼓声鸣海上，兵气拥云间。愿斩单于首，长驱静铁关。', 'label': 1}
{'text': '江回望见双华表，知是浔阳西郭门。犹去孤舟三四里，水烟沙雨欲黄昏。', 'label': 0}
{'text': '懊恼平生，奈天赋、恩情太薄。二三岁、看伊受尽，眼尖眉角。记得当初低耳畔，是谁先有于飞约。惟到今、划地误盟言，还先恶。天眼见，人难度。天易感，人难托。人心险，天又怎生捉摸。莫问傍人非与是，手儿但把心儿托。便不成、厮守许多时，乾休却。', 'label': 1}
{'text': '我来扬都市，送客回轻舠。因夸楚太子，便睹广陵涛。仙尉赵家玉，英风凌四豪。维舟至长芦，目送烟云高。摇扇对酒楼，持袂把蟹螯。前途傥相思，登岳一长谣。', 'label': 1}
{'text': '凭谁妙笔。横扫素缣三百尺。天下应无。此是钱塘湖上图。一般奇绝。云淡天高秋夜月。费尽丹青。只这些儿画不成。', 'label': 1}
{'text': '庭柚有垂实，燕巢无宿雏。我亦辞社燕，茫茫焉所如。君诗夏方早，我叹秋已徂。食物风土异，衾裯时节殊。荒草满田地，近移江上居。八日复切九，月明侵半除。', 'label': 0}
{'text': '甲子相高，亥首曾疑，绛县老人。看长身玉立，鹤般风度，方颐须磔，虎样精神。文烂卿云，诗凌鲍谢，笔势駸駸更右军。浑馀事，羡仙都梦觉，金阙名存。门前父老忻忻。焕奎阁新褒沼语温。记他年帷幄，须依日月，只今剑履，快上星辰。人道阴功，天教多寿，看到貂蝉七叶孙。君家里，是几枝丹桂，几树灵椿。', 'label': 1}
{'text': '草堂堑西无树林，非子谁复见幽心。饱闻桤木三年大，与致溪边十亩阴。', 'label': 0}
{'text': '御宇恢皇化，传家叶至公。华夷臣妾内，尧舜弟兄中。制度移民俗，文章变国风。开成与贞观，实录事多同。', 'label': 1}
{'text': '玉龙声杳，正瑶台曲舞，香山初彻。褪粉掐酥千万颗，满地平铺银雪。草褥香茵，苔钱买住，留待黄昏月。有人妆罢，对花凝伫愁绝。休更恨落羞开，东君情分，自古多离别。好把芳心收拾取，与个和羹人说。摆脱风尘，消停酸苦，终有成时节。浮花浪蕊，到头不是生活。', 'label': 1}
{'text': '除官去未间，半月恣游讨。朝寻霞外寺，暮宿波上岛。新树少于松，平湖半连草。跻攀有次第，赏玩无昏早。有时骑马醉，兀兀冥天造。穷通与生死，其奈吾怀抱。江山信为美，齿发行将老。在郡诚未厌，归乡去亦好。', 'label': 1}
{'text': '声名少日畏人知。老去行藏与愿违。山草旧曾呼远志，故人今又寄当归。何人可觅安心法，有客来观杜德机。却笑使君那得似，清江万顷白鸥飞。', 'label': 1}
{'text': '后来变化三分贵，同辈凋零太半无。世上争先从尽汝，人间鬬在不如吾。竿头已到应难久，局势虽迟未必输。不见山苗与林叶，迎春先绿亦先枯。', 'label': 1}
{'text': '拂波云色重，洒叶雨声繁。水鹭双飞起，风荷一向翻。空蒙连北岸，萧飒入东轩。或拟湖中宿，留船在寺门。', 'label': 1}
{'text': '老人语。曾见昨日开炉，坠天花否。生年不合荒荒，枯根薄命，婵娟误汝。那知许。女乐如烟点点，江南处处。何时重到湖堧，淋漓载酒，依稀吊古。终待胭脂露掌，弄鸥招鹤，凭君画取。万柳漫堤，一丝一泪垂雨。濛濛絮里，又送金铜去。漫肠断、王孙望帝，呕心囊句。市隐今成趣。袖回地狭，天吴凤舞。莫是青州谱。怎不早，翩翩向青州住。回头蜃海，已沉花雾。', 'label': 0}
{'text': '官事未易了，且向酒边来。君如无我，问君怀抱向谁开。但放平生丘壑，莫管旁人嘲骂，深蛰要惊雷。白发还自笑，何地置衰颓。五车书，千古饮，百篇才。新词未到，琼瑰先梦满吾怀。已过西风重九，且要黄花入手，诗兴未关梅。君要花满县，桃李趁时栽。', 'label': 1}
{'text': '长年苦境知何限，岂得因儿独丧明。消遣又来缘尔母，夜深和泪有经声。', 'label': 1}
{'text': '何处春深好，春深学士家。凤书裁五色，马鬣剪三花。蜡炬开明火，银台赐物车。相逢不敢揖，彼此帽低斜。', 'label': 1}
{'text': '日下风高野路凉，缓驱疲马暗思乡。渭村秋物应如此，枣赤梨红稻穗黄。', 'label': 1}
{'text': '杨花落尽子规啼，闻道龙标过五溪。我寄愁心与明月，随风直到夜郎西。', 'label': 1}
{'text': '燕子池塘，乱红过尽秋千晚。絮飞欲倦。正是帘初卷。睡起无情，犹道天涯远。羞匀面。乍惊红浅。梦自无人见。', 'label': 0}
{'text': '甜言软语。长记那时，萧娘叮嘱。清管危弦，前欢难断，鳞鸿无据。纷纷眼底浮花，拈弄动、几多思虑。千结丁香，且须珍重，休胡分付。', 'label': 1}
{'text': '关内昔分袂，天边今转蓬。驱驰不可说，谈笑偶然同。道术曾留意，先生早击蒙。家家迎蓟子，处处识壶公。长啸峨嵋北，潜行玉垒东。有时骑猛虎，虚室使仙童。发少何劳白，颜衰肯更红。望云悲𫐘轲，毕景羡冲融。丧乱形仍役，凄凉信不通。悬旌要路口，倚剑短亭中。永作殊方客，残生一老翁。相哀骨可换，亦遣驭清风。', 'label': 1}
{'text': '帘卷轻风怜小春。荷枯菊悴正愁人。江梅喜见一枝新。料得主人偏爱惜，也应冰雪好精神。故园桃李莫生嗔。', 'label': 1}
{'text': '八荒同日月，万古共山川。生死既由命，兴衰还付天。栖栖王粲赋，愤愤屈平篇。各自埋幽恨，江流终宛然。', 'label': 1}
{'text': '平王渐昏惑，无极转承恩。子建犹相贰，伍奢安得存。生居宫雉閟，死葬寝园尊。岂料奔吴士，鞭尸郢市门。', 'label': 0}
{'text': '何年植向仙坛上，早晚移栽到梵家。虽在人间人不识，与君名作紫阳花。', 'label': 1}
{'text': '天寒鸟已归，月出人更静。土室延白光，松门耿疏影。跻攀倦日短，语乐寄夜永。明燃林中薪，暗汲石底井。大师京国旧，德业天机秉。从来支许游，兴趣江湖迥。数奇谪关塞，道广存箕颍。何知戎马间，复接尘事屏。幽寻岂一路，远色有诸岭。晨光稍曚昽，更越西南顶。', 'label': 1}
{'text': '琥珀装腰佩，龙香入领巾。只应飞燕是前身。共看剥葱纤手、舞凝神。柳絮风前转，梅花雪里春。鸳鸯翡翠两争新。但得周郎一顾、胜珠珍。', 'label': 1}
{'text': '莫作商人去，恓惶君未谙。雪霜行塞北，风水宿江南。藏镪百千万，沈舟十二三。不如来饮酒，仰面醉酣酣。', 'label': 0}
{'text': '紫骝行且嘶，双翻碧玉蹄。临流不肯渡，似惜锦障泥。白雪关山远，黄云海树迷。挥鞭万里去，安得念春闺。', 'label': 0}
{'text': '簇簇淮阴市，竹楼缘岸上。好日起樯竿，乌飞惊五两。', 'label': 0}
{'text': '把镜朝犹在，添香夜不归。鸳鸯拂瓦去，鹦鹉透笼飞。不逐张公子，即随刘武威。新知正相乐，从此脱青衣。', 'label': 1}
{'text': '林下春将尽，池边日半斜。樱桃落砌颗，夜合隔帘花。尝酒留闲客，行茶使小娃。残杯劝不饮，留醉向谁家。', 'label': 1}
{'text': '何处春深好，春深上巳家。兰亭席上酒，曲洛岸边花。弄水游童櫂，湔裾小妇车。齐桡争渡处，一匹锦标斜。', 'label': 1}
{'text': '为问游春侣，春情何处寻。花含欲语意，草有鬬生心。雨频催发色，云轻不作阴。纵令无月夜，芳兴暗中深。', 'label': 1}
{'text': '旌旗入境犬无声，戮尽鲸鲵汉水清。从此世人开耳目，始知名将出书生。', 'label': 1}
{'text': '古人惜昼短，劝令秉烛游。况此迢迢夜，明月满西楼。复有盈尊酒，置在城上头。期君君不至，人月两悠悠。照水烟波白，照人肌发秋。清光正如此，不醉即须愁。', 'label': 1}
{'text': '斧钺下青冥，楼船过洞庭。北风随爽气，南斗避文星。日月笼中鸟，乾坤水上萍。王孙丈人行，垂老见飘零。', 'label': 0}
{'text': '京城每与闲人别，犹自伤心与白头。今日别君心更苦，别君缘是在通州。', 'label': 0}
{'text': '群盗哀王粲，中年召贾生。登楼初有作，前席竟为荣。宅入先贤传，才高处士名。异时怀二子，春日复含情。', 'label': 1}
{'text': '春光亭下。流水如今何在也。岁月如梭。白首相看拟奈何。故人重见。世事年来千万变。官况阑珊。惭愧青松守岁寒。', 'label': 0}
{'text': '鸾飞远树栖何处，凤得新巢想称心。红壁尚留香漠漠，碧云初断信沈沈。情知点污投泥玉，犹自经营买笑金。从此山头似人石，丈夫形状泪痕深。', 'label': 1}
{'text': '可恨东君，把春去春来无迹。便过眼、等闲输了，三分之一。昼永暖翻红杏雨，风晴扶起垂杨力。更天涯、芳草最关情，烘残日。湘浦岸，南塘驿。恨不尽，愁如积。算年年孤负，对他寒食。便恁归来能几许，风流已自非畴昔。凭画栏、一线数飞鸿，沈空碧。', 'label': 0}
{'text': '痛饮龙筇下，灯青月复寒。醉歌惊白鹭，半夜起沙滩。', 'label': 0}
{'text': '西晋楼船下益州，金陵王气黯然收。千寻铁锁沈江底，一片降旛出石头。人世几回伤往事，山形依旧枕江流。今逢四海为家日，故垒萧萧芦荻秋。', 'label': 0}
{'text': '渺山城故苑，烟横绿野，林胜青油。甚相思只在，华清泉侧，凝碧池头。故人念我何处，坠泪水西流。念寒食如君，江南似我，花絮悠悠。不知身南北，对断烟禁火，蹇六年留。恨听莺不见，到而今又恨，睍睆成愁。去年相携流落，回首隔芳洲。但行去行来，春风春水无过舟。', 'label': 1}
{'text': '叩齿晨兴秋院静，焚香冥坐晚窗深。七篇真诰论仙事，一卷檀经说佛心。此日尽知前境妄，多生曾被外尘侵。自嫌习性犹残处，爱咏闲诗好听琴。', 'label': 0}
{'text': '漾舟千山内，日入泊枉渚。我生本飘飘，今复在何许。石根青枫林，猿鸟聚俦侣。月明游子静，畏虎不得语。中夜怀友朋，乾坤此深阻。浩荡前后间，佳期付荆楚。', 'label': 1}
{'text': '公私颇多事，衰惫殊少欢。迎送宾客懒，鞭笞黎庶难。老耳倦声乐，病口厌杯盘。既无可恋者，何以不休官。', 'label': 0}
{'text': '盛时陪上第，暇日会群贤。桂折因同树，莺迁各异年。宾阶纷组佩，妓席俨花钿。促膝齐荣贱，差肩次后先。助歌林下水，销酒雪中天。他日升沈者，无忘共此筵。', 'label': 1}
{'text': '嬴女偷乘凤去时，洞中潜歇弄琼枝。不缘啼鸟春饶舌，青琐仙郎可得知。', 'label': 0}
{'text': '原上新坟委一身，城中旧宅有何人。妓堂宾阁无归日，野草山花又欲春。门客空将感恩泪，白杨风里一沾巾。', 'label': 0}
{'text': '不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。', 'label': 0}
{'text': '风月亭危致爽，管弦声脆休催。主人只是旧时怀。锦瑟旁边须醉。玉殿何须侬去，沙堤只要公来。看看红药又翻阶。趁取西湖春会。', 'label': 1}
{'text': '男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。鸣呼七歌兮悄终曲，仰视皇天白日速。', 'label': 0}
{'text': '高标跨苍天，烈风无时休。自非旷士怀，登兹翻百忧。方知象教力，足可追冥搜。仰穿龙蛇窟，始出枝撑幽。七星在北户，河汉声西流。羲和鞭白日，少昊行清秋。秦山忽破碎，泾渭不可求。俯视但一气，焉能辨皇州。回首叫虞舜，苍梧云正愁。惜哉瑶池饮，日宴昆仑丘。黄鹄去不息，哀鸣何所投。君看随阳雁，各有稻粱谋。', 'label': 0}
{'text': '桃李得日开，荣华照当年。东风动百物，草木尽欲言。枯枝无丑叶，涸水吐清泉。大力运天地，羲和无停鞭。功名不早著，竹帛将何宣？桃李务青春，谁能贯白日。富贵与神仙，蹉跎成两失。金石犹销铄，风霜无久质。畏落日月后，强欢歌与酒。秋霜不惜人，倏忽侵蒲柳。', 'label': 1}
{'text': '我与二三子，策名在京师。官小无职事，闲于为客时。沈沈道观中，心赏期在兹。到门车马回，入院巾杖随。清和四月初，树木正华滋。风清新叶影，鸟恋残花枝。向夕天又晴，东南余霞披。置酒西廊下，待月杯行迟。须臾金魄生，若与吾徒期。光华一照耀，殿角相参差。终夜清景前，笑歌不知疲。长安名利地，此兴几人知。', 'label': 1}
{'text': '王出三山按五湖，楼船跨海次陪都。战舰森森罗虎士，征帆一一引龙驹。', 'label': 1}
{'text': '白鹭拳一足，月明秋水寒。人惊远飞去，直向使君滩。', 'label': 0}
{'text': '坐看销金暖帐中。羔儿酒美兽煤红。浅斟低唱好家风。爱客东君多解事，晚妆新与画眉峰。便须催唤出房栊。', 'label': 1}
{'text': '绕郭笙歌夜景徂，稽山迥带月轮孤。休文欲咏心应破，道子虽来画得无。顾我小才同培𪣻，知君险鬬敌都卢。不然岂有姑苏郡，拟著陂塘比镜湖。', 'label': 0}
{'text': '叔父朱门贵，郎君玉树高。山居精典籍，文雅涉风骚。江汉终吾老，云林得尔曹。哀弦绕白雪，未与俗人操。', 'label': 1}
{'text': '且醉习家池，莫看堕泪碑。山公欲上马，笑杀襄阳儿。', 'label': 1}
{'text': '梦後楼台高锁，酒醒帘幕低垂。去年春恨却来时。落花人独立，微雨燕双飞。记得小苹初见，两重心字罗衣。琵琶弦上说相思。当时明月在，曾照彩云归。', 'label': 0}
{'text': '妾在舂陵东，君居汉江岛。一日望花光，往来成白道。一为云雨别，此地生秋草。秋草秋蛾飞，相思愁落晖。何由一相见，灭烛解罗衣。', 'label': 0}
{'text': '我觉秋兴逸，谁云秋兴悲。山将落日去，水与晴空宜。鲁酒白玉壶，送行驻金羁。歇鞍憩古木，解带挂横枝。歌鼓川上亭，曲度神飙吹。云归碧海夕，雁没青天时。相失各万里，茫然空尔思。', 'label': 0}
{'text': '山上巴子城，山下巴江水。中有穷独人，强名为刺史。时时窃自哂，刺史岂如是。仓粟𫗪家人，黄缣裹妻子。莓苔翳冠带，雾雨霾楼雉。衙鼓暮复朝，郡斋卧还起。回头望南浦，亦在烟波里。而我复何嗟，夫君犹滞此。', 'label': 0}
{'text': '拣得琅玕截作筒，缄题章句写心胸。随风每喜飞如鸟，渡水常忧化作龙。粉节坚如太守信，霜筠冷称大夫容。烦君赞咏心知愧，鱼目骊珠同一封。', 'label': 1}
{'text': '分携如昨。人生到处萍飘泊。偶然相聚还离索。多病多愁，须信从来错。尊前一笑休辞却。天涯同是伤沦落。故山犹负平生约。西望峨嵋，长羡归飞鹤。', 'label': 0}
{'text': '秦水别陇首，幽咽多悲声。胡马顾朔雪，躞蹀长嘶鸣。感物动我心，缅然含归情。昔视秋蛾飞，今见春蚕生。袅袅桑柘叶，萋萋柳垂荣。急节谢流水，羁心摇悬旌。挥涕且复去，恻怆何时平。', 'label': 0}
{'text': '本性好丝桐，尘机闻即空。一声来耳里，万事离心中。清畅堪销疾，恬和好养蒙。尤宜听三乐，安慰白头翁。', 'label': 1}
{'text': '鸾衾凤褥，夜夜常孤宿。更被银台红蜡烛，学妾泪珠相续。花貌些子时光，抛人远泛潇湘。欹枕悔听寒漏，声声滴断愁肠。', 'label': 0}
{'text': '一会灵山犹未散，重翻贝叶有来由。是名精进才开眼，岩石无端亦点头。', 'label': 1}
{'text': '雪发随梳落，霜毛绕鬓垂。加添老气味，改变旧容仪。不肯长如漆，无过总作丝。最憎明镜里，黑白半头时。', 'label': 0}
{'text': '水国多阴常懒出，老夫饶病爱闲眠。三旬卧度莺花月，一半春销风雨天。薄暮何人吹觱篥，新晴几处缚秋千。彩绳芳树长如旧，唯是年年换少年。', 'label': 1}
{'text': '因下疏为沼，随高筑作台。龙门分水入，金谷取花栽。绕岸行初匝，凭轩立未回。园西有池位，留与后人开。', 'label': 0}
{'text': '蜀天常夜雨，江槛已朝晴。叶润林塘密，衣干枕席清。不堪秪老病，何得尚浮名。浅把涓涓酒，深凭送此生。', 'label': 0}
{'text': '镜湖三百里，菡萏发荷花。五月西施采，人看隘若耶。回舟不待月，归去越王家。', 'label': 1}
{'text': '老游春饮莫相违，不独花稀人亦稀。更劝残杯看日影，犹应趁得鼓声归。', 'label': 0}
{'text': '占得春风五日先。至今住处是开元。写真若遇丹元子，只著当时宫锦船。松戴雪，自苍然。八公花下少如前。看来天上多辛苦，且住人间五百年。', 'label': 1}
{'text': '马上同携今日杯，湖边共觅去春梅。年年只是人空老，处处何曾花不开。诗思又牵吟咏发，酒酣闲唤管弦来。樽前百事皆依旧，点检惟无薛秀才。', 'label': 0}
{'text': '昨日低眉问疾来，今朝收泪吊人回。眼前流例君看取，且遣琵琶送一杯。', 'label': 0}
{'text': '禁林同直话交情，无夜无曾不到明。最忆西楼人静夜，玉晨钟磬两三声。', 'label': 1}
{'text': '薄食当斋戒，散班同隐沦。佛容为弟子，天许作闲人。唯置床临水，都无物近身。清风散发卧，兼不要纱巾。', 'label': 0}
{'text': '寿酒同斟喜有馀。朱颜却对白髭须。两人百岁恰乘除。婚嫁剩添儿女拜，平安频拆外家书。年年堂上寿星图。', 'label': 1}
{'text': '将老忧贫窭，筋力岂能及。征途乃侵星，得使诸病入。鄙人寡道气，在困无独立。俶装逐徒旅，达曙凌险涩。寒日出雾迟，清江转山急。仆夫行不进，驽马若维絷。汀洲稍疏散，风景开怏悒。空慰所尚怀，终非曩游集。衰颜偶一破，胜事难屡挹。茫然阮籍途，更洒杨朱泣。', 'label': 0}
{'text': '月明秋晓。翠盖团团好。碎剪黄金教恁小。都著叶儿遮了。折来休似年时。小窗能有高低。无顿许多香处，只消三两枝儿。', 'label': 1}
{'text': '东城抱春岑，江阁邻石面。崔嵬晨云白，朝旭射芳甸。雨槛卧花丛，风床展书卷。钩帘宿鹭起，丸药流莺啭。呼婢取酒壶，绩儿诵文选。晚交严明府，矧此数相见。', 'label': 1}
{'text': '夜深残月过山房。睡觉北窗凉。起绕中庭独步，一天星斗文章。朝来客话，山林锺鼎，那处难忘。君向沙头细问，白鸥知我行藏。', 'label': 1}
{'text': '柳庭风静人眠昼。昼眠人静风庭柳。香汗薄衫凉。凉衫薄汗香。手红冰碗藕。藕碗冰红手。郎笑藕丝长。长丝藕笑郎。', 'label': 1}
{'text': '金华牧羊儿，乃是紫烟客。我愿从之游，未去发已白。不知繁华子，扰扰何所迫。昆山采琼蘂，可以炼精魄。', 'label': 1}
{'text': '浓芳满地，秀色连天，和烟带雨萋萋。几许芳心，还解报得春晖。当时谢郎梦里，似殷勤、传与新诗。却为甚、动长门怨感，南浦伤离。追想天涯行客，应解拥车轮，步步相随。惆怅如丝，正是欲断肠时。凭高望中不见，路悠悠、南北东西。春去也，怨王孙、犹自未归。', 'label': 0}
{'text': '西施越溪女，出自苧萝山。秀色掩今古，荷花羞玉颜。浣纱弄碧水，自与清波闲。皓齿信难开，沈吟碧云间。句践征绝艳，扬蛾入吴关。提携馆娃宫，杳渺讵可攀。一破夫差国，千秋竟不还。', 'label': 1}
{'text': '云阙朝回尘骑合，杏花春尽曲江闲。怜君虽在城中住，不隔人家便是山。', 'label': 1}
{'text': '送春归，三月尽日日暮时。去年杏园花飞御沟绿，何处送春曲江曲。今年杜鹃花落子规啼，送春何处西江西。帝城送春犹怏怏，天涯送春能不加惆怅。莫惆怅，送春人。冗员无替五年罢，应须准拟再送浔阳春。五年炎凉凡十变，又知此身健不健。好去今年江上春，明年未死还相见。', 'label': 1}
{'text': '客从江南来，来时月上弦。悠悠行旅中，三见清光圆。晓随残月行，夕与新月宿。谁谓月无情，千里远相逐。朝发渭水桥，暮入长安陌。不知今夜月，又作谁家客。', 'label': 0}
{'text': '丞相祠堂何处寻，锦官城外柏森森。映堦碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。', 'label': 0}
{'text': '久卧青山云，遂为青山客。山深云更好，赏弄终日夕。月衔楼间峰，泉漱阶下石。素心自此得，真趣非外惜。鼯啼桂方秋，风灭籁归寂。缅思洪厓术，欲往沧海隔。云车来何迟，抚几空叹息。', 'label': 1}
{'text': '江汉山重阻，风云地一隅。年年非故物，处处是穷途。丧乱秦公子，悲凉楚大夫。平生心已折，行路日荒芜。', 'label': 0}
{'text': '冬至至后日初长，远在剑南思洛阳。青袍白马有何意，金谷铜驼非故乡。梅花欲开不自觉，棣萼一别永相望。愁极本凭诗遣兴，诗成吟咏转凄凉。', 'label': 0}
{'text': '暂来还去。轻似风头絮。纵得相逢留不住。何况相逢无处。去时约略黄昏。月华却到朱门。别後几番明月，素娥应是消魂。', 'label': 1}
{'text': '是他家、绛唇翠袖，可容卿有功否。相思不到胭脂井，只隔东林烟柳。春去又。漫一夜东风，吹得花成旧。无人举酒。但照影堤流，图他红泪，飘洒到襟袖。人间事，大半归谋诸妇。不如意十八九。敲门夜半窥园李，赤脚玉川惊走。何处有。更炙烛风流，看到人归後。休休回首。笑旧日园林，佺巢蜀锦，处处可携手。', 'label': 1}
{'text': '东风扇淑气，水木荣春晖。白日照绿草，落花散且飞。孤云还空山，众鸟各已归。彼物皆有托，吾生独无依。对此石上月，长醉歌芳菲。', 'label': 1}
{'text': '惟熊佳梦。释氏老君亲抱送。壮气横秋。未满三朝已食牛。犀钱玉果。利市平分沾四坐。多谢无功。此事如何到得侬。', 'label': 1}
{'text': '石壁虚云积渐高。溪声绕屋几周遭。自从一雨花零乱，却爱微风草动摇。呼玉友，荐溪毛。殷勤野老苦相邀。杖藜忽避行人去，认是翁来却过桥。', 'label': 1}
{'text': '闲步南园烟雨晴，遥闻丝竹出墙声。欲抛丹笔三川去，先教清商一部成。花木手栽偏有兴，歌词自作别生情。多才遇景皆能咏，当日人传满凤城。', 'label': 1}
{'text': '霭霭四月初，新树叶成阴。动摇风景丽，盖覆庭院深。下有无事人，竟日此幽寻。岂惟玩时物，亦可开烦襟。时与道人语，或听诗客吟。度春足芳色，入夜多鸣禽。偶得幽闲境，遂忘尘俗心。始知真隐者，不必在山林。', 'label': 0}
{'text': '寂寥照镜台，遗基古南阳。真人昔来游，翠凤相随翔。目成在桑野，志遂贮椒房。岂无三千女，初心不可忘。', 'label': 1}
{'text': '亲宾相贺问何如，服色恩光尽反初。头白喜抛黄草峡，眼明惊拆紫泥书。便留朱绂还铃阁，却著青袍侍玉除。无奈娇痴三岁女，绕腰啼哭觅金鱼。', 'label': 1}
{'text': '未济卦中休卜命，参同契里莫劳心。无如饮此销愁物，一饷愁消直万金。', 'label': 0}
{'text': '烟姿玉骨尘埃外，看自有神仙格。花中越样风流，曾是名标清客。月夜香魂，雪天孤艳，可堪怜惜。向枝间且作，东风第一，和羹事、期他日。闻道春归未识。问伊家、却知消息。当时恼杀林逋，空绕团栾千百。横管轻吹处，馀香散、阿谁偏得。寿阳宫、应有佳人，待与点、新妆额。', 'label': 1}
{'text': '翠鬟斜幔云垂耳。耳垂云幔斜鬟翠。春晚睡昏昏。昏昏睡晚春。细花梨雪坠。坠雪梨花细。颦浅念谁人。人谁念浅颦。', 'label': 0}
{'text': '静得天和兴自浓，不缘宦达性灵慵。大鹏六月有闲意，仙鹤千年无躁容。流辈尽来多叹息，官班高后少过从。唯应加筑露台上，賸见终南云外峰。', 'label': 1}
{'text': '看画长廊遍，寻僧一径幽。小池兼鹤净，古木带蝉秋。客至茶烟起，禽归讲席收。浮杯明日去，相望水悠悠。', 'label': 0}
{'text': '夏木正阴成，戎装出帝京。沾襟辞阙泪，回首别乡情。云树褒中路，风烟汉上城。前旌传谷去，后骑踏桥声。久领鸳行重，无嫌虎绶轻。终提一麾去，再入福苍生。', 'label': 1}
{'text': '习静心方泰，劳生事渐稀。可怜安稳地，舍此欲何归。', 'label': 1}
{'text': '和风暖日小层楼。人闲春事幽。杏花深处一声鸠。花飞水自流。寻旧梦，续扬州。眉山相对愁。忆曾和泪送行舟。清江古渡头。', 'label': 1}
{'text': '明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。', 'label': 0}
{'text': '送客归来灯火尽。西楼淡月凉生晕。明日潮来无定准。潮来稳。舟横渡口重城近。江水似知孤客恨。南风为解佳人愠。莫学时流轻久困。频寄问。钱塘江上须忠信。', 'label': 0}
{'text': '雪尽终南又欲春，遥怜翠色对红尘。千车万马九衢上，回首看山无一人。', 'label': 1}
{'text': '莽莽万重山，孤城山谷间。无风云出塞，不夜月临关。属国归何晚，楼兰斩未还。烟尘独长望，衰飒正摧颜。', 'label': 0}
{'text': '收帆下急水，卷幔逐回滩。江市戎戎暗，山云淰淰寒。村荒无径入，独鸟怪人看。已泊城楼底，何曾夜色阑。', 'label': 0}
{'text': '鲁客向西笑，君门若梦中。霜凋逐臣发，日忆明光宫。复羡二龙去，才华冠世雄。平衢骋高足，逸翰凌长风。舞袖拂秋月，歌筵闻蚤鸿。送君日千里，良会何由同。', 'label': 1}
{'text': '人随社节去匆匆。此恨几时穷。阳台寂寞，巫山凄惨，云雨成空。芭蕉密处窗儿下，冷落旧香中。黄昏静也，蛩声满院，明月清风。', 'label': 0}
{'text': '文章似锦气如虹，宜荐华簪绿殿中。纵使凉飙生旦夕，犹堪拂拭愈头风。', 'label': 1}
{'text': '伫立潇湘，黄鹄高飞，望君不来。被东风吹堕，西江对语，急呼斗酒，旋拂征埃。却怪英姿，有如君者，犹欠封侯万里哉。空赢得，道江南佳句，只有方回。锦帆画舫行斋。怅雪浪粘天江影开。记我行南浦，送君折柳，君逢驿使，为我攀梅。落帽山前，呼鹰台下，人道花须满县栽。都休问，看云霄高处，鹏翼徘徊。', 'label': 1}
{'text': '照野弥弥浅浪，横空暧暧微霄。障泥未解玉骢骄。我欲醉眠芳草。可惜一溪明月，莫教踏破琼瑶。解鞍敧枕绿杨桥。杜宇一声春晓。', 'label': 0}
{'text': '朝起视事毕，晏坐饱食终。散步长廊下，卧退小斋中。拙政自多暇，幽情谁与同。孰云二千石，心如田野翁。', 'label': 0}
{'text': '槐阴密处啭黄鹂。午日正长时。一番过雨，绿荷池面，冷浸琉璃。红尘不到华堂里，纤楚对蛾眉。笑偎人道，新词觅个，美底腔儿。', 'label': 1}
{'text': '青山日将暝，寂寞谢公宅。竹里无人声，池中虚月白。荒庭衰草遍，废井苍苔积。惟有清风闲，时时起泉石。', 'label': 1}
{'text': '提拔出泥知力竭，吹嘘生翅见情深。剑锋缺折难冲斗，桐尾烧焦岂望琴。感旧两行年老泪，酬恩一寸岁寒心。忠州好恶何须问，鸟得辞笼不择林。', 'label': 0}
{'text': '西岳崚嶒竦处尊，诸峰罗立如儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待西风凉冷后，高寻白帝问真源。', 'label': 1}
{'text': '暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。', 'label': 1}
{'text': '李放写我真，写来二十载。莫问真何如，画亦销光彩。朱颜与玄鬓，日夜改复改。无嗟貌遽非，且喜身犹在。', 'label': 1}
{'text': '春小小，春小小，梅见著些些。未必神仙无白发，依然林下有黄花。潭影浸流霞。冬十十，冬十十，亥字雁斜斜。不用瑶池偷碧实，不须句漏博丹砂。阴德遍人家。', 'label': 0}
{'text': '令弟尚为苍水使，名家莫出杜陵人。比来相国兼安蜀，归赴朝廷已入秦。舍舟策马论兵地，拖玉腰金报主身。莫度清秋吟蟋蟀，早闻黄阁画麒麟。', 'label': 1}
{'text': '深红山木艳丹云，路远无由摘寄君。恰似牡丹如许大，浅深看取石榴裙。', 'label': 1}
{'text': '灯前忍见啼红面。别酒频斟劝。愁蛾敛翠不胜情。报道看看天色、待平明。殷勤重把阳关唱。休要教人望。出门犹自尚叮咛。厮养频催恰好、趁凉行。', 'label': 1}
{'text': '雨过西湖绿涨平。环湖密柳暗藏莺。麦秋天气似清明。对策有人新切直，逢春不日尽施行。扁舟未用速归程。', 'label': 0}
{'text': '夜初色苍然，夜深光浩然。稍转西廊下，渐满南窗前。况是绿芜地，复兹清露天。落叶声策策，惊鸟影翩翩。栖禽尚不稳，愁人安可眠。', 'label': 1}
{'text': '倦客新丰，貂裘敝、征尘满目。弹短铗、青蛇三尺，浩歌谁续。不念英雄江左老，用之可以尊中国。叹诗书、万卷致君人，番沈陆。休感叹，年华促。人易老，欢难足。有玉人怜我，为簪黄菊。且置请缨封万户，竟须卖剑酬黄犊。叹当年、寂寞贾长沙，伤时哭。', 'label': 1}
{'text': '流水淘沙不暂停，前波未灭后波生。令人忽忆潇湘渚，回唱迎神三两声。', 'label': 1}
{'text': '岂料吾方病，翻悲汝不全。卧惊从枕上，扶哭就灯前。有女诚为累，无儿岂免怜。病来才十日，养得已三年。慈泪随声迸，悲肠遇物牵。故衣犹架上，残药尚头边。送出深村巷，看封小墓田。莫言三里地，此别是终天。', 'label': 1}
{'text': '明月隔千里，风动帐纹开。故人锦字如梦，梦转雁初来。倚遍西山朝爽，行过石头旧渡，久别忽经怀。不得与之语，日夕独持杯。调绿水，歌白雪，有心哉。也知尻高啄俯，无计脱尘埃。狗尾貂蝉满座，贝带鵕鸃弄粉，一舆一臣台。岁晚不如愿，谁更忿灰堆。', 'label': 0}
{'text': '病来心静一无思，老去身闲百不为。忽忽眼尘犹爱睡，些些口业尚夸诗。荤腥每断斋居月，香火常亲宴坐时。万虑消停百神泰，唯应寂寞杀三尸。', 'label': 1}
{'text': '昔公怜我直，比之秋竹竿。秋来苦相忆，种竹厅前看。失地颜色改，伤根枝叶残。清风犹淅淅，高节空团团。鸣蝉聒暮景，跳蛙集幽阑。尘土复昼夜，梢云良独难。丹丘信云远，安得临仙坛。瘴江冬草绿，何人惊岁寒。可怜亭亭干，一一青琅玕。孤凤竟不至，坐伤时节阑。', 'label': 0}
{'text': '麦畦匀绿。枝头屑屑飞梅玉。伤心何事人南北。断尽回肠，忍听阳关曲。倚窗青荫亭亭竹。好风敲动声相续。夜阑怕见银台烛。会得离情，他也泪速速。', 'label': 1}
{'text': '大君若天覆，广运无不至。轩后爪牙尝先太山稽，如心之使臂。小白鸿翼于夷吾，刘葛鱼水本无二。土校可成墙，积德为厚地。', 'label': 1}
{'text': '昔别是何处，相逢皆老夫。故人还寂寞，削迹共艰虞。自失论文友，空知卖酒垆。平生飞动意，见尔不能无。', 'label': 0}
{'text': '月转水晶盘。楼上初闻一鼓残。又是去年天气好，栏干。风动梅梢玉斗寒。无奈壮情阑。对酒如何欲强欢。谁道破愁须仗酒，君看。酒到愁多破亦难。', 'label': 0}
{'text': '赤栏干外桃花雨。飞花已觉春归去。柳色碧依依。浓阴春昼迟。海棠红未破。匀糁胭脂颗。风雨也相饶。应怜粉面娇。', 'label': 1}
{'text': '蕊嫩花房无限好，东风一样春工。百年欢笑酒樽同。笙吹雏凤语，裙染石榴红。且向五云深处住，锦衾绣幌从容。如何即是出樊笼。蓬莱人少到，云雨事难穷。', 'label': 1}
{'text': '少睡多愁客，中宵起望乡。沙明连浦月，帆白满船霜。近海江弥阔，迎秋夜更长。烟波三十宿，犹未到钱唐。', 'label': 1}
{'text': '花叶随天意，江溪共石根。早霞随类影，寒水各依痕。易下杨朱泪，难招楚客魂。风涛暮不稳，舍棹宿谁门。', 'label': 0}
{'text': '夜长酒阑灯花长，灯花落地复落床。似我别泪三四行，滴君满坐之衣裳。与君别后泪痕在，年年著衣心莫改。', 'label': 0}
{'text': '丹旐发江皋，人悲雁亦号。湘南罢亥市，汉上改词曹。表墓双碑立，尊名一字褒。尝闻平楚狱，为报里门高。', 'label': 1}
{'text': '曲阑干外天如水。昨夜还曾倚。初将明月比佳期。长向月圆时候、望人归。罗衣著破前香在。旧意谁教改。一春离恨懒调弦。犹有两行闲泪、宝筝前。', 'label': 1}
{'text': '劳将白叟比黄公，今古由来事不同。我有商山君未见，清泉白石在胸中。', 'label': 1}
{'text': '白露园蔬。碧水溪鱼。笑先生、网钓还锄。小窗高卧，风展残书。看北移山，盘谷序，辋川图。白饭青刍。赤脚长须。客来时、酒尽重沽。听风听雨，吾爱吾庐。笑本无心，刚自瘦，此君疏。', 'label': 1}
{'text': '坐酌泠泠水，看煎瑟瑟尘。无由持一碗，寄与爱茶人。', 'label': 1}
{'text': '四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。鸣呼五歌兮歌正长，魂招不来归故乡。', 'label': 1}
{'text': '关山魂梦长，鱼雁音尘少。两鬓可怜青，只为相思老。归梦碧纱窗，说与人人道。真个别离难，不似相逢好。', 'label': 0}
{'text': '一雪蹉跎，蹇驴不载吟鞭去。夜听春雨。踏雪差无苦。待得花晴，总是游人处。梅应许。小桥延伫。蜂蝶先成路。', 'label': 1}
{'text': '自胡之反持干戈，天下学士亦奔波。叹彼幽栖载典籍，萧然暴露依山阿。青山万里静散地，白雨一洗空垂萝。乱代飘零余到此，古人成败子如何。荆扬春冬异风土，巫峡日夜多云雨。赤叶枫林百舌鸣，黄泥野岸天鸡舞。盗贼纵横甚密迩，形神寂莫甘辛苦。几时高议排金门，各使苍生有环堵。', 'label': 0}
{'text': '虚窗两丛竹，静室一炉香。门外红尘合，城中白日忙。无烦寻道士，不要学仙方。自有延年术，心闲岁月长。', 'label': 1}
{'text': '有使归三峡，相过问两京。函关犹出将，渭水更屯兵。设备邯郸道，和亲逻些城。幽燕唯鸟去，商洛少人行。衰谢身何补，萧条病转婴。霜天到宫阙，恋主寸心明。', 'label': 1}
{'text': '赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书合下，白首太玄经。', 'label': 1}
{'text': '真娘墓头春草碧，心奴鬓上秋霜白。为问苏台酒席中，使君歌笑与谁同。就中犹有杨琼在，堪上东山伴谢公。', 'label': 1}
{'text': '孤烟澹澹无情，角声正送层城暮。伤怀绝似，龙山罢後，骑台沉处。珠履三千，金人十二，五陵无树。叹岐王宅里，黄公垆下，空鼎鼎、记前度。几许英雄文武。酒不到、故人坟土。平生破帽，几番摇落，受西风侮。昨日如今，明年此会，俯然怀古。便东篱甲子，花开花谢，不堪重数。', 'label': 1}
{'text': '片石与孤松，曾经物外逢。月临栖鹤影，云抱老人峰。蜀客君当问，秦官我旧封。积膏当琥珀，新劫长芙蓉。待补苍苍去，樛柯早变龙。', 'label': 1}
{'text': '是疑他、春来倏忽，是疑岁别人去。古今守岁言无说，长是酒阑情绪。堪恨处。曾亲见都人，户户银花树。星河未曙。听朝马笼街，火城簇仗，御笔已题露。人间事，空忆桃符旧句。三茅钟自朝暮。严城夜禁故如鬼，况敢凭陵大呼。冬冬鼓。但画角声残，已是新人故。休思前度。叹五十加三，明朝领取，闲看五星聚。', 'label': 0}
{'text': '谢公愁思眇天涯，蜡屐登高为菊花。贵重近臣光绮席，笑怜从事落乌纱。萸房暗绽红珠朵，茗椀寒供白露芽。咏碎龙山归去号，马奔流电妓奔车。', 'label': 1}
{'text': '东风解手即天涯。曲曲青山不可遮。如此苍茫君莫怪，是归家。阊阖相迎悲最苦，英雄知道鬓先华。更欲徘徊春尚肯，已无花。', 'label': 0}
{'text': '闲坐悲君亦自悲，百年都是几多时。邓攸无子寻知命，潘岳悼亡犹费词。同穴窅冥何所望，他生缘会更难期。唯将终夜长开眼，报荅平生未展眉。', 'label': 0}
{'text': '爱汝玉山草堂静，高秋爽气相鲜新。有时自发钟磬响，落日更见渔樵人。盘剥白鸦谷口栗，饭煮青泥坊底芹。何为西庄王给事，柴门空闭鏁松筠。', 'label': 1}
{'text': '木兰之枻沙棠舟，玉箫金管坐两头。美酒尊中置千斛，载妓随波任去留。仙人有待乘黄鹤，海客无心随白鸥。屈平词赋悬日月，楚王台榭空山丘。兴酣落笔摇五岳，诗成笑傲凌沧洲。功名富贵若长在，汉水亦应西北流。', 'label': 1}
{'text': '茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求皇意，寥寥不复闻。', 'label': 1}
{'text': '嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。', 'label': 1}
{'text': '不堪红叶青苔地，又是凉风暮雨天。莫怪独吟秋思苦，比君校近二毛年。', 'label': 0}
{'text': '当初造曲者为谁，说得思乡恋阙时。沧海西头旧丞相，停杯处分不须吹。', 'label': 1}
{'text': '黄金不惜买蛾眉，拣得如花三四枝。歌舞教成心力尽，一朝身去不相随。', 'label': 1}
{'text': '湘妃浦口莲开尽，昨夜红稀。懒过前溪。闲舣扁舟看雁飞。去年谢女池边醉，晚雨霏微。记得归时。旋折新荷盖舞衣。', 'label': 1}
{'text': '七十古来稀，未为稀有。须是荣华更长久。满床靴笏，罗列儿孙新妇。精神浑是个，西王母。遥想画堂，两行红袖。妙舞清歌拥前後。大男小女，逐个出来为寿。一个一百岁，一杯酒。', 'label': 1}
{'text': '饭颗山头逢杜甫，顶戴笠子日卓午。借问别来太瘦生，总为从前作诗苦。', 'label': 0}
{'text': '白白江南一信霜。过都字不到衡阳。老嘉破帽并吹却，未省西风似此狂。攀北斗，酌天浆。月香满似菊花黄。神仙暗度龙山劫，鸡犬人间百战场。', 'label': 0}
{'text': '有酒有酒鸡初鸣，夜长睡足神虑清。悄然危坐心不平，浩思一气初彭亨。澒洞浩汗真无名，胡不终浑成。胡为沈浊以升清，矗然分画高下程。天蒸地郁群动萌，毛鳞裸介如鬇鬡。呜呼万物纷已生，我可奈何兮杯一倾。', 'label': 0}
{'text': '鞍马夜纷纷，香街起暗尘。回鞭招饮妓，分火送归人。风月应堪惜，杯觞莫厌频。明朝三月尽，忍不送残春。', 'label': 1}
{'text': '万重青嶂蜀门口，一树红花山顶头。春尽忆家归未得，低红如解替君愁。', 'label': 1}
{'text': '个人轻似低飞燕。春来绮陌时相见。堪恨两横波。恼人情绪多。长留青鬓住。莫放红颜去。占取艳阳天。且教伊少年。', 'label': 0}
{'text': '不改延洪祚，因成揖让朝。讴歌同戴启，遏密共思尧。雨露施恩广，梯航会葬遥。号弓那独切，曾感昔年招。', 'label': 1}
{'text': '琵琶师在九重城，忽得书来喜且惊。一纸展看非旧谱，四弦翻出是新声。蕤宾掩抑娇多怨，散水玲珑峭更清。珠颗泪沾金捍拨，红妆弟子不胜情。', 'label': 0}
{'text': '泛泛东风初破五。江柳微黄，万万千千缕。佳气郁葱来绣户。当年江上生奇女。一盏寿觞谁与举。三个明珠，膝上王文度。放尽穷鳞看圉圉。天公为下曼陀雨。', 'label': 1}
{'text': '不思北省烟霄地，不忆南宫风月天。唯忆静恭杨阁老，小园新雪煖炉前。', 'label': 1}
{'text': '逐处花皆好，随年貌自衰。红樱满眼日，白发半头时。倚树无言久，攀条欲放迟。临风两堪叹，如雪复如丝。', 'label': 1}
{'text': '溪行衣自湿，亭午气始散。冬温蚊蚋在，人远凫鸭乱。登顿生曾阴，攲倾出高岸。驿楼衰柳侧，县郭轻烟畔。一川何绮丽，尽目穷壮观。山色远寂寞，江光夕滋漫。伤时愧孔父，去国同王粲。我生苦飘零，所历有嗟叹。', 'label': 0}
{'text': '病眠夜少梦，闲立秋多思。寂寞余雨晴，萧条早寒至。鸟栖红叶树，月照青苔地。何况镜中年，又过三十二。', 'label': 0}
{'text': '得道应无著，谋生亦不妨。春泥秧稻暖，夜火焙茶香。水巷风尘少，松斋日月长。', 'label': 1}
{'text': '祗恐牡丹留不住，与春约束分明。未开微雨半开晴。要花开定准，又更与花盟。魏紫朝来将进酒，玉盘盂样先呈。鞓红似向舞腰横。风流人不见，锦绣夜间行。', 'label': 1}
{'text': '长干吴儿女，眉目艳新月。屐上足如霜，不着鸦头袜。', 'label': 0}
{'text': '午后郊园静，晴来景物新。雨添山气色，风借水精神。永日若为度，独游何所亲。仙禽狎君子，芳树倚佳人。蚁鬬王争肉，蜗移舍逐身。蝶双知伉俪，蜂分见君臣。蠢蠕形虽小，逍遥性即均。不知鹏与鷃，相去几微尘。', 'label': 1}
{'text': '东城沙软马蹄轻。清和雨乍晴。柳阴曲径泣流莺。凄凉不忍听。休苦怨，莫悲鸣。何须雨泪倾。但将巧语写心诚。东君肯薄情。', 'label': 1}
{'text': '湖上雨晴时，秋水半篙初没。朱槛俯窥寒鉴，照衰颜华发。醉中吹堕白纶巾，溪风漾流月。独棹小舟归去，任烟波飘兀。', 'label': 0}
{'text': '禁脔去东床，趋庭赴北堂。风波空远涉，琴瑟几虚张。渥水出骐骥，昆山生凤皇。两家诚款款，中道许苍苍。颇谓秦晋匹，从来王谢郎。青春动才调，白首缺辉光。玉润终孤立，珠明得暗藏。余寒折花卉，恨别满江乡。', 'label': 1}
{'text': '洛阳昼夜无车马，漫挂红纱满树头。见说平时灯影里，玄宗潜伴太真游。', 'label': 1}
{'text': '弱柳缘堤种，虚亭压水开。条疑逐风去，波欲上阶来。翠羽偷鱼入，红腰学舞回。春愁正无绪，争不尽残杯。', 'label': 0}
{'text': '柳暗清波路。送春归、猛风暴雨，一番新绿。千里潇湘葡萄涨，人解扁舟欲去。又樯燕、留人相语。艇子飞来生尘步，唾花寒、唱我新番句。波似箭，催鸣橹。黄陵祠下山无数。听湘娥、泠泠曲罢，为谁情苦。行到东吴春已暮，正江阔、潮平稳渡。望金雀、觚棱翔舞。前度刘郎今重到，问玄都、千树花存否。愁为倩，么弦诉。', 'label': 1}
{'text': '江涛万古峡，肺气久衰翁。不寐防巴虎，全生狎楚童。衣裳垂素发，门巷落丹枫。常怪商山老，兼存翊赞功。', 'label': 0}
{'text': '空阔长江碍铁围，高低行树倚岩扉。穿廊玉涧喷红旭，踊塔金轮拆翠微。草引风轻驯虎睡，洞驱云入毒龙归。他生莫忘灵山别，满壁人名后会稀。', 'label': 1}
{'text': '雨後春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。白首送春拼一醉。东风吹破千行泪。', 'label': 1}
{'text': '冷雁寒云渠有恨，春风自满余怀。更教无日不花开。未须愁菊尽，相次有梅来。多病近来浑止酒，小槽空压新醅。青山却自要安排。不须连日醉，且进两三杯。', 'label': 1}
{'text': '西风坠绿。唤起春娇，嫣然困倚修竹。落帽人来，花艳乍惊郎目。相思尚带旧子，甚凄凉、未忺妆束。吟鬓底，伴寒香一朵，并簪黄菊。却待金盘华屋。园林静、多情怎禁幽独。蛱蝶应愁，明日落红难触。那堪雁霜渐重，怕黄昏、欲睡未足。翠袖冷，且莫辞、花下秉烛。', 'label': 0}
{'text': '不饮强须饮，今日是重阳。向来健者安在，世事两茫茫。叔子去人远矣，正复何关人事，堕泪忽成行。叔子泪自堕，烟没使人伤。燕何归，鸿欲断，蝶休忙。渊明自无可奈，冷眼菊花黄。看取龙山落日，又见骑台荒草，谁弱复谁强。酒亦何有好，暂醉得相忘。', 'label': 0}
{'text': '有鸟有鸟名啄木，木中求食常不足。偏啄邓林求一虫，虫孔未穿长觜秃。木皮已穴虫在信，虫蚀木心根柢覆。可怜树上百鸟儿，有时飞向新林宿。', 'label': 1}
{'text': '两声深院里，歌扇小楼中。当时飞燕马上，妖艳为谁容。娇颤须扶未稳，腰袅轻笼小驻，玉女最愁峰。掠鬓过车骤，回首意冲冲。宝钗斜，云鬓乱，几曾逢。谁知去三步远，此痛与君同。玉箸残妆谁见，獭髓轻痕妙补，粉黛不须浓。重见为低诉，馀恨更匆匆。', 'label': 0}
{'text': '临水一长啸，忽思十年初。三登甲乙第，一入承明庐。浮生多变化，外事有盈虚。今来伴江叟，沙头坐钓鱼。', 'label': 1}
{'text': '岁寒相命，算人间、除了梅花无物。窥宋三年又不是，草草东邻凿壁。偃蹇风前，沉吟竹外，直待天骄雪。白家人至，一枝横出终杰。寂寞小小疏篱，探花使断，知复何时发。北驿不来春又远，只向窗前埋灭。好在冰花，著些风筱，怎不清余发。补之去後，墨梅又有明月。', 'label': 0}
{'text': '芳草如云，飞红似雨，卖花声过。况回首、洗马塍荒，更寒食、宫人斜闭，烟雨铜驼。提壶卢何所得酒，泥滑滑、行不得也哥哥。伤心处，斜阳巷陌，人唱西河。天下事，不如意十常八九，无奈何。论兵忍事，对客称好，面皱如靴。广武噫嘻，东陵反覆，欢乐少兮哀怨多。休眉锁。问朱颜去也，还更来麽。', 'label': 0}
{'text': '花向今朝粉面匀。柳因何事翠眉颦。东风吹雨细於尘。自笑好山如好色，只今怀树更怀人。闲愁闲恨一番新。', 'label': 1}
{'text': '石渠金谷中间路，轩骑翩翩十日程。清洛饮冰添苦节，碧嵩看雪助高情。谩夸河北操旄钺，莫羡江西拥斾旌。何似府寮京令外，别教三十六峰迎。', 'label': 1}
{'text': '张衡殊不乐，应有四愁诗。惭君锦绣段，赠我慰相思。鸿鹄复矫翼，凤凰忆故池。荣乐一如此，商山老紫芝。', 'label': 1}
{'text': '生长在荥阳，少小辞乡曲。迢迢四十载，复向荥阳宿。去时十一二，今年五十六。追思儿戏时，宛然犹在目。旧居失处所，故里无宗族。岂唯变市朝，兼亦迁陵谷。独有溱洧水，无情依旧绿。', 'label': 1}
{'text': '有恨头还白，无情菊自黄。一为州司马，三见岁重阳。剑匣尘埃满，笼禽日月长。身从渔父笑，门任雀罗张。问疾因留客，听吟偶置觞。叹时论倚伏，怀旧数存亡。奈老应无计，治愁或有方。无过学王绩，唯以醉为乡。', 'label': 1}
{'text': '惠子白驹瘦，归溪唯病身。皇天无老眼，空谷滞斯人。崖蜜松花熟，山杯竹叶新。柴门了无事，黄绮未称臣。', 'label': 1}
{'text': '七八年来游洛都，三分游伴二分无。风前月下花园里，处处唯残个老夫。世事劳心非富贵，人间实事是欢娱。谁能逐我来闲坐，时共酣歌倾一壶。', 'label': 0}
{'text': '城外园林初夏天，就中野趣在西偏。蔷薇乱发多临水，㶉𫛶双游不避船。水底远山云似雪，桥边平岸草如烟。白家唯有杯觞兴，欲把头盘打少年。', 'label': 0}
{'text': '卫侯不易得，余病汝知之。雅量涵高远，清襟照等夷。平生感意气，少小爱文辞。河海由来合，风云若有期。形容劳宇宙，质朴谢轩墀。自古幽人泣，留年壮士悲。水烟通径草，秋露接园葵。入邑豺狼鬬，伤弓鸟雀饥。白头供宴语，乌几伴栖迟。交态遭轻薄，今朝豁所思。', 'label': 1}
{'text': '高马勿捶面，千里事难量。长鱼变化云雨，无使寸鳞伤。一壑一丘吾事，一斗一石皆醉，风月几千场。须作猬毛磔，笔作剑锋长。我怜君，痴绝似，顾长康。纶巾羽扇颠倒，又似竹林狂。解道澄江如练，准备停云堂上，千首买秋光。怨调为谁赋，一斛贮槟榔。', 'label': 0}
{'text': '人间岁月堂堂去。劝君快上青云路。圣处一灯传。工夫萤雪边。曲生风味恶。辜负西窗约。沙岸片帆开。寄书无雁来。', 'label': 1}
{'text': '前度小花静院，不比寻常时见。见了又还休，愁却等闲分散。肠断，肠断，记取钗横鬓乱。', 'label': 0}
{'text': '近有人从海上回，海山深处见楼台。中有仙龛虚一室，多传此待乐天来。', 'label': 1}
{'text': '调瑟在张弦，弦平音自足。朱弦二十五，缺一不成曲。美人爱高张，瑶轸再三促。上弦虽独响，下应不相属。日暮声未和，寂寥一枯木。却顾膝上弦，流泪难相续。', 'label': 1}
{'text': '风吹柳花满店香，吴姬压酒唤客尝。金陵子弟来相送，欲行不行各尽觞。请君试问东流水，别意与之谁短长。', 'label': 0}
{'text': '清歌不是世间音，玉殿尝闻称主心。唯有顺郎全学得，一声飞出九重深。', 'label': 1}
{'text': '老宜官冷静，贫赖俸优饶。热月无堆案，寒天不趁朝。傍看应寂寞，自觉甚逍遥。徒对盈尊酒，兼无愁可销。', 'label': 0}
{'text': '岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终。', 'label': 1}
{'text': '蝉韵极清切，始闻何处悲。人含不平意，景值欲秋时。此岁方晼晚，谁家无别离。君言催我老，已是去年诗。', 'label': 0}
{'text': '雪鬓年颜老，霜庭景气秋。病看妻检药，寒遣婢梳头。身外名何有，人间事且休。澹然方寸内，唯拟学虚舟。', 'label': 0}
{'text': '僧临大道阅浮生，来往憧憧利与名。二十八年何限客，不曾闲见一人行。', 'label': 1}
{'text': '记得同烧此夜香。人在回廊。月在回廊。而今独自睚昏黄。行也思量。坐也思量。锦字都来三两行。千断人肠。万断人肠。雁儿何处是仙乡。来也恓惶。去也恓惶。', 'label': 0}
{'text': '厌从薄宦校青简，悔别故山思白云。犹喜兰台非傲吏，归时应免动移文。', 'label': 1}
{'text': '同事空王岁月深，相思远寄定中吟。遥知清净中和化，祗用金刚三昧心。', 'label': 1}
{'text': '诗篇调态人皆有，细腻风光我独知。月夜咏花怜暗澹，雨朝题柳为敧垂。长教碧玉藏深处，总向红笺写自随。老大不能收拾得，与君闲似好男儿。', 'label': 1}
{'text': '肘後俄生柳。叹人生、不如意事，十常八九。右手淋浪才有用，闲却持螯左手。谩赢得、伤今感旧。投阁先生惟寂寞，笑是非、不了身前後。持此语，问乌有。青山幸自重重秀。问新来、萧萧木落，颇堪秋否。总被西风都瘦损，依旧千岩万岫。把万事、无言搔首。翁比渠侬人谁好，是我常、与我周旋久。宁作我，一杯酒。', 'label': 0}
{'text': '小儿弄笔不能嗔，涴壁书窗且当勤。闻彼梦熊犹未兆，女中谁是卫夫人。', 'label': 0}
{'text': '卧听冬冬衙鼓声，起迟睡足长心情。华簪脱后头虽白，堆案抛来眼校明。闲上篮轝乘兴出，醉回花舫信风行。明朝更濯尘缨去，闻道松江水最清。', 'label': 1}
{'text': '柳莺啼晓梦初惊。香雾入帘清。胭脂淡注宫妆雅，似文君、犹带春酲。芳心婉娩，媚容绰约，桃李总消声。相如春思正萦萦。无奈惜花情。曲栏小槛幽深处，与殷勤、遮护娉婷。姚黄魏紫，十分颜色，终不似轻盈。', 'label': 1}
{'text': '禁庭春昼，莺羽披新绣。百草巧求花下鬬，祗赌珠玑满斗。日晚却理残妆，御前闲舞霓裳。谁道腰肢窈窕，折旋笑得君王。', 'label': 1}
{'text': '小靥人怜都恶瘦，曲眉天与长颦。沈思欢事惜腰身。枕添离别泪，粉落却深匀。翠袖盈盈浑力薄，玉笙袅袅愁新。夕阳依旧倚窗尘。叶红苔郁碧，深院断无人。', 'label': 1}
{'text': '水色波文何所似，曲尘罗带一条斜。莫言罗带春无主，自置楼来属白家。', 'label': 0}
{'text': '我为宪部入南宫，君作尚书镇浙东。老去一时成白首，别来七度换春风。簪缨假合虚名在，筋力销磨实事空。远地官高亲故少，些些谈笑与谁同。', 'label': 0}
{'text': '蜀主窥吴幸三峡，崩年亦在永安宫。翠华想像空山里，玉殿虚无野寺中。古庙杉松巢水鹤，岁时伏腊走村翁。武侯祠屋常邻近，一体君臣祭祀同。', 'label': 1}
{'text': '偶因携酒寻村客，聊复回车访薜萝。且值雪寒相慰问，不妨春暖更经过。翁居山下年空老，我得人间事校多。一种共翁头似雪，翁无衣食自如何。', 'label': 0}
{'text': '旧挹金波爽，皆传玉露秋。关山随地阔，河汉近人流。谷口樵归唱，孤城笛起愁。巴童浑不寝，半夜有行舟。', 'label': 0}
{'text': '寒萧索。征鸿过尽离怀恶。离怀恶。江空天迥，夜寒枫落。有人应误刀头约。情深翻恨郎情薄。郎情薄。梦回长是，半床闲却。', 'label': 0}
{'text': '园花笑芳年，池草艳春色。犹不如槿花，婵娟玉阶侧。芬荣何夭促，零落在瞬息。岂若琼树枝，终岁长翕赩。', 'label': 1}
{'text': '月好共传唯此夜，境闲皆道是东都。嵩山表里千重雪，洛水高低两颗珠。清景难逢宜爱惜，白头相劝强欢娱。诚知亦有来年会，保得晴明强健无。', 'label': 1}
{'text': '新篁才解箨，寒色已青葱。冉冉偏凝粉，萧萧渐引风。扶疏多透日，寥落未成丛。惟有团团节，坚贞大小同。', 'label': 1}
{'text': '早接清班登玉陛，同承别诏直金銮。凤巢阁上容身稳，鹤鏁笼中展翅难。流落多年应是命，量移远郡未成官。惭君独不欺憔悴，犹作银台旧眼看。', 'label': 1}
{'text': '平阳音乐随都尉，留滞三年在浙东。吴越声邪无法用，莫教偷入管弦中。', 'label': 1}
{'text': '萧关陇水入官军，青海黄河卷塞云。北极转愁龙虎气，西戎休纵犬羊群。', 'label': 0}
{'text': '风香露重棃花湿，草舍无灯愁未入。南邻北里歌吹时，独倚柴门月中立。', 'label': 1}
{'text': '幽独辞群久，漂流去国赊。只将琴作伴，唯以酒为家。感逝因看水，伤离为见花。李三埋地底，元九谪天涯。举眼青云远，回头白日斜。可能胜贾谊，犹自滞长沙。', 'label': 0}
{'text': '邛州崔录事，闻在果园坊。久待无消息，终朝有底忙。应愁江树远，怯见野亭荒。浩荡风尘外，谁知酒熟香。', 'label': 1}
{'text': '大国置衡镜，准平天地心。群贤无邪人，朗鉴穷情深。吾君咏南风，衮冕弹鸣琴。时泰多美士，京国会缨簪。山苗落涧底，幽松出高岑。夫子有盛才，主司得球琳。流水非郑曲，前行遇知音。衣工剪绮绣，一悮伤千金。何惜刀尺余，不裁寒女衾。我非弹冠者，感别但开襟。空谷无白驹，贤人岂悲吟。大道安弃物，时来或招寻。尔见山吏部，当应无陆沈。', 'label': 1}
{'text': '一双华亭鹤，数片太湖石。巉巉苍玉峰，矫矫青云翮。是时岁云暮，淡薄烟景夕。庭霜封石棱，池雪印鹤迹。幽致竟谁别，闲静聊自适。怀哉庾顺之，好是今宵客。', 'label': 1}
{'text': '独酌无多兴，闲吟有所思。一杯新岁酒，两句故人诗。杨柳初黄日，髭须半白时。蹉跎春气味，彼此老心知。', 'label': 0}
{'text': '翡翠楼前芳草路。宝马坠鞭曾驻。最是周郎顾。尊前几度歌声误。望断碧云空日暮。流水桃源何处。闻道春归去。更无人管飘红雨。', 'label': 1}
{'text': '忆昔谪居炎瘴地，巴猿引哭虎随行。多于贾谊长沙苦，小挍潘安白发生。不准拟身年六十，游春犹自有心情。', 'label': 0}
{'text': '欲寻秋景闲行去，君病多慵我兴孤。可惜今朝山最好，强能骑马出来无。', 'label': 0}
{'text': '风静杨柳垂，看花又别离。几年同在此，今日各驱驰。峡里闻猿叫，山头见月时。殷勤一杯酒，珍重岁寒姿。', 'label': 1}
{'text': '云容皓白。破晓玉英纷似织。风力无端。欲学杨花更耐寒。相如未老。梁苑犹能陪俊少。莫惹闲愁。且折江梅上小楼。', 'label': 1}
{'text': '海鸟知天风，窜身鲁门东。临觞不能饮，矫翼思凌空。钟鼓不为乐，烟霜谁与同。归飞未忍去，流泪谢鸳鸿。', 'label': 0}
{'text': '郑老身仍窜，台州信所传。为农山涧曲，卧病海云边。世已疏儒素，人犹乞酒钱。徒劳望牛斗，无计㔉龙泉。', 'label': 0}
{'text': '白狗斜临北，黄牛更在东。峡云常照夜，江月会兼风。晒药安垂老，应门试小童。亦知行不逮，苦恨耳多聋。', 'label': 1}
{'text': '朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁，恐是霍嫖姚。', 'label': 0}
{'text': '洛阳大底居人少，从善坊西最寂寥。想得刘君独骑马，古堤愁树隔中桥。', 'label': 0}
{'text': '群盗无归路，衰颜会远方。尚怜诗警策，犹记酒颠狂。鲁卫弥尊重，徐陈略丧亡。空余枚叟在，应念早升堂。', 'label': 1}
{'text': '却报君侯听苦辞，老头抛我欲何之。武牢关外虽分手，不似如今衰白时。', 'label': 0}
{'text': '八九十翁嬉入市。把菊簪萸，共说新篘美。何以祝公千百岁。寿潭自酌花间水。白鹭沉沉飞复起。杜老江头，不恨秋风里。欲种蟠根天上李。三千年看青青子。', 'label': 1}
{'text': '谁恃王深宠，谁为楚上卿。包胥心独许，连夜哭秦兵。千乘徒虚尔，一夫安可轻。殷勤聘名士，莫但倚方城。', 'label': 1}
{'text': '宝篆龙煤烧欲残。细听铜漏已更阑。纱窗斜月移梅影，特地笼灯仔细看。幽梦断，旧盟寒。那时屈曲小屏山。风光得似而今不，肯把花枝作等闲。', 'label': 1}
{'text': '将军胆气雄，臂悬两角弓。缠结青骢马，出入锦城中。时危未授钺，势屈难为功。宾客满堂上，何人高义同。', 'label': 1}
{'text': '今冬腊候不严凝，暖雾温风气上腾。山脚崦中才有雪，江流慢处亦无冰。欲将何药防春瘴，只有元家金石棱。', 'label': 1}
{'text': '春尽杂英歇，夏初芳草深。薰风自南至，吹我池上林。绿苹散还合，頳鲤跳复沈。新叶有佳色，残莺犹好音。依然谢家物，池酌对风琴。惭无康乐作，秉笔思沈吟。境胜才思劣，诗成不称心。', 'label': 1}
{'text': '别鹤声声怨夜弦，闻君此奏欲潸然。商瞿五十知无子，更付琴书与仲宣。', 'label': 0}
{'text': '风软寒轻，暗香飘、扑面无限清楚。乍淡乍浓，应想前村，定是早梅初吐。马儿行过坡儿下，危桥外、竹梢疏处。半斜露。花花蕊蕊，灿然满树。一晌看花凝伫。因念我西园，玉英真素。最是系心，婉娩精神，伴得水云仙侣。断肠没奈人千里，无计向、钗头频窥。泪如雨。那堪又还日暮。', 'label': 1}
{'text': '落日半亭榭，山影没壶中。苍然欲不可极，迢递未归鸿。锦织家人何在，春寄故人不到，寂寞听疏钟。木末见江去，无雪著渔翁。词舂容，歌慷慨，语玲珑。岁云暮矣相见，明日是东风。远想使君台上，携手与人同乐，中夜说元龙。世事无足语，且看烛花红。', 'label': 1}
{'text': '濠梁庄惠谩相争，未必人情知物情。獭捕鱼来鱼跃出，此非鱼乐是鱼惊。', 'label': 1}
{'text': '风波千里别，书信二年稀。乍见悲兼喜，犹惊是与非。身名判作梦，杯盏莫相违。草馆同床宿，沙头待月归。春深乡路远，老去宦情微。魏阙何由到，荆州且共依。人欺翻省事，官冷易藏威。但拟驯鸥鸟，无因用弩机。开张图卷轴，颠倒醉衫衣。莼菜银丝嫩，鲈鱼雪片肥。怜君诗似涌，赠我笔如飞。会遣诸伶唱，篇篇入禁闱。', 'label': 1}
{'text': '柳老香丝宛，荷新钿扇圆。残春深树里，斜日小楼前。醉遣收杯杓，闲听理管弦。池边更无事，看补采莲船。', 'label': 0}
{'text': '有客传河尹，逢人问孔融。青囊仍隐逸，章甫尚西东。鼎石分门户，词场继国风。尊荣瞻地绝，疏放忆途穷。浊酒寻陶令，丹砂访葛洪。江湖漂短褐，霜雪满飞蓬。牢落乾坤大，周流道术空。谬惭知蓟子，真怯笑扬雄。盘错神明惧，讴歌德义丰。尸乡余土室，难说祝鸡翁。', 'label': 0}
{'text': '离愁晚如织，托酒与消磨。奈何酒薄愁重，越醉越愁多。忍对碧天好夜，皓月流光无际，光影转庭柯。有恨空垂泪，无语但悲歌。因凝想，从别後，蹙双蛾。春来底事，孤负紫袖与红靴。速整雕鞍归去，著意浅斟低唱，细看小婆娑。万蕊千花里，一任玉颜酡。', 'label': 0}
{'text': '且喜同年满七旬，莫嫌衰病莫嫌贫。已为海内有名客，又占世间长命人。耳里声闻新将相，眼前失尽故交亲。尊荣富寿难兼得，闲坐思量最要身。', 'label': 1}
{'text': '村南无限桃花发，唯我多情独自来。日暮风吹红满地，无人解惜为谁开。', 'label': 1}
{'text': '溪水悠悠春自来，草堂无主燕飞回。隔帘惟见中庭草，一树山榴依旧开。', 'label': 1}
{'text': '一天霜月明，几处砧声起。客梦已难成，秋色无边际。旦夕是重阳，菊有黄花蕊。只怕又登高，未饮心先醉。', 'label': 1}
{'text': '长相思，在长安，络纬秋啼金井栏。微霜凄凄簟色寒，孤灯不明思欲绝。卷帷望月空长叹，美人如花隔云端。上有青冥之长天，下有绿水之波澜。天长路远魂飞苦，梦魂不到关山难。长相思，摧心肝。', 'label': 0}
{'text': '一枝斑竹渡湘沅，万里行人感别魂。知是娥皇庙前物，远随风雨送啼痕。', 'label': 1}
{'text': '夜夜相抱眠，幽怀尚沈结。那堪一年事，长遣一宵说。但感久相思，何暇暂相悦。虹桥薄夜成，龙驾侵晨列。生憎野鹤性迟回，死恨天鸡识时节。曙色渐曈曈，华星欲明灭。一去又一年，一年何可彻。有此迢递期，不如死生别。', 'label': 0}
{'text': '姚公美政谁与俦，不减昔时陈太丘。邑中上客有柱史，多暇日陪骢马游。东山高顶罗珍羞，下顾城郭销我忧。清江白日落欲尽，复携美人登彩舟。笛声愤怨哀中流，妙舞逶迤夜未休。灯前往往大鱼出，听曲低昂如有求。三更风起寒浪涌，取乐喧呼觉船重。满空星河光破碎，四座宾客色不动。请公临深莫相违，回船罢酒上马归。人生欢会岂有极，无使霜过沾人衣。', 'label': 1}
{'text': '新亭未有客，景日独何为。趁暖泥茶灶，防寒夹竹篱。头风初定后，眼暗欲明时。浅把三分酒，闲题数句诗。应须置两榻，一榻待公垂。', 'label': 1}
{'text': '君子枉清盼，不知东走迷。离家来几月，络纬鸣中闺。桃李君不言，攀花愿成蹊。那能吐芳信，惠好相招携。我有结绿珍，久藏浊水泥。时人弃此物，乃与燕珉齐。摭拭欲赠之，申眉路无梯。辽东惭白豕，楚客羞山鸡。徒有献芹心，终流泣玉啼。祗应自索漠，留舌示山妻。', 'label': 1}
{'text': '东归多旅恨，西上少知音。寒食看花眼，春风落日心。百忧当二月，一醉直千金。到处公卿席，无辞酒盏深。', 'label': 1}
{'text': '宽处略从容。华水华山自不同。旧日诸贤携手恨，匆匆。只说明年甚处重。几岁避辽东。茅竹秋风一并空。欲望辽东何处是，濛濛。也似秦楼一梦中。', 'label': 1}
{'text': '惜彼落日暮，爱此寒泉清。西辉逐流水，荡漾游子情。空歌望云月，曲尽长松声。', 'label': 1}
{'text': '萧条微雨绝，荒岸抱清源。入舫山侵塞，分泉道接邨。秋声依树色，月影在蒲根。淹泊方难遂，他宵关梦魂。', 'label': 0}
{'text': '金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难，行路难，多岐路，今安在。长风破浪会有时，直挂云帆济沧海。', 'label': 1}
{'text': '柳无气力枝先动，池有波纹冰尽开。今日不知谁计会，春风春水一时来。', 'label': 1}
{'text': '闻道乘骢发，沙边待至今。不知云雨散，虚费短长吟。山带乌蛮阔，江连白帝深。船经一柱观，留眼共登临。', 'label': 0}
{'text': '珊瑚鞭亸马踟蹰，引手低蛾索一盂。腰为逆风成弱柳，面因冲冷作凝酥。银箆稳𥮾乌罗帽，花襜宜乘咤拨驹。雪里君看何所似，王昭君妹写真图。', 'label': 0}
{'text': '花露湿。红泪裛成珠粒。比似昭阳恩未得。睡来添醉色。一笑娇波滴滴。再顾羞潮拂拂。恨血千年明的皪。千年人共忆。', 'label': 1}
{'text': '洛阳才子谪湘川，元礼同舟月下仙。记得长安还欲笑，不知何处是西天。', 'label': 1}
{'text': '紫垣驺骑入华居，公子文衣护锦舆。眠阁书生复何事，也骑羸马从尚书。', 'label': 1}
{'text': '艳极翻含怨，怜多转自娇。有时还暂笑，闲坐爱无憀。晓月行看堕，春酥见欲消。何因肯垂手，不敢望回腰。', 'label': 1}
{'text': '小娃撑小艇，偷采白莲回。不解藏踪迹，浮萍一道开。', 'label': 0}
{'text': '鲁国一杯水，难容横海鳞。仲尼且不敬，况乃寻常人。白玉换斗粟，黄金买尺薪。闭门木叶下，始觉秋非春。闻君向西迁，地即鼎湖邻。宝镜匣苍藓，丹经埋素尘。轩后上天时，攀龙遗小臣。及此留惠爱，庶几风化淳。鲁缟如白烟，五缣不成束。临行赠贫交，一尺重山岳。相国齐晏子，赠行不及言。托阴当树李，忘忧当树萱。他日见张禄，绨袍怀旧恩。', 'label': 0}
{'text': '故人安慰善为辞，五十专城道未迟。徒使花袍红似火，其如蓬鬓白成丝。且贪薄俸君应惜，不称衰容我自知。银印可怜将底用，只堪归舍吓妻儿。', 'label': 0}
{'text': '篱菊花稀砌桐落，树阴离离日色薄。单幕疏帘贫寂莫，凉风冷露秋萧索。光阴流转忽已晚，颜色凋残不如昨。莱妻卧病月明时，不捣寒衣空捣药。', 'label': 0}
{'text': '旧时楼上客，爱把酒、向南山。笑白发如今，天教放浪，来往其间。登楼更谁念我，却回头、西北望层栏。云雨珠帘画栋，笙歌雾鬓云鬟。近来堪入画图看。父老愿公欢。甚拄笏悠然，朝来爽气，正尔相关。难忘使君後日，便一花一草报平安。与客携壶且醉，雁飞秋影江寒。', 'label': 1}
{'text': '笙歌惆怅欲为别，风景阑珊初过春。争得遣君诗不苦，黄河岸上白头人。', 'label': 0}
{'text': '春日江郊，素娥吹下银幡舞。东风点点乱茶烟，留到明朝否。掩袖凝寒不语。漫粘酥、枝枝缕缕。断肠何似，飞絮多时，落梅深处。仙掌擎来，翠眉敛半看成露。惊沙马上面帘轻，谁贵毡庐主。多少高阳伴侣。到如今、沉冥几许。乘槎相问，万里银河，欲归无路。', 'label': 0}
{'text': '男儿生世间，及壮当封侯。战伐有功业，焉能守旧丘。召募赴蓟门，军动不可留。千金买马鞭，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。', 'label': 1}
{'text': '珍果出西域，移根到北方。昔年随汉使，今日寄梁王。上相芳缄至，行台绮席张。鱼鳞含宿润，马乳带残霜。染指铅粉腻，满喉甘露香。酝成十日酒，味敌五云桨。咀嚼停金盏，称嗟响画堂。惭非末至客，不得一枝尝。', 'label': 1}
{'text': '尔是无心水，东流有恨无。我心无说处，也共尔何殊。', 'label': 1}
{'text': '雾隐平郊树，风含广岸波。沈沈春色静，惨惨暮寒多。戍鼓犹长击，林莺遂不歌。忽思高宴会，朱袖拂云和。', 'label': 0}
{'text': '昔日绣衣何足荣，今宵贳酒与君倾。暂就东山赊月色，酣歌一夜送泉明。', 'label': 1}
{'text': '我醉狂吟，君作新声，倚歌和之。算芬芳定向，梅间得意，轻清多是，雪里寻思。朱雀桥边，何人会道，野草斜阳春燕飞。都休问，甚元无霁雨，却有晴霓。诗坛千丈崔嵬。更有笔如山墨作溪。看君才未数，曹刘敌手，风骚合受，屈宋降旗。谁识相如，平生自许，慷慨须乘驷马归。长安路，问垂虹千柱，何处曾题。', 'label': 1}
{'text': '昆明池水汉时功，武帝旌旗在眼中。织女机丝虚月夜，石鲸鳞甲动秋风。波漂菰米沈云黑，露冷莲房坠粉红。关塞极天唯鸟道，江湖满地一渔翁。', 'label': 1}
{'text': '有口深堪异，趋时讵可量。谁令通鼻息，何故辨馨香。沈水来沧海，崇兰泛露光。那能枉焚𦶟，尔众我微茫。', 'label': 1}
{'text': '微之别久能无叹，知退书稀岂免愁。甲子百年过半后，光阴一岁欲终头。池水晓合胶船底，楼雪晴销露瓦沟。自觉欢情随日减，苏州心不及杭州。', 'label': 0}
{'text': '湖阔兼云雾，楼孤属晚晴。礼加徐孺子，诗接谢宣城。雪岸丛梅发，春泥百草生。敢违渔父问，从此更南征。', 'label': 1}
{'text': '十里抚柩别，一身骑马回。寒烟半堂影，烬火满庭灰。稚女凭人问，病夫空自哀。潘安寄新咏，仍是夜深来。', 'label': 0}
{'text': '昨日登高罢，今朝更举觞。菊花何太苦，遭此两重阳。', 'label': 1}
{'text': '莫向空山吹玉笛，壮怀酒醒心惊。四更霜月太寒生。被翻红锦浪，酒满玉壶冰。小陆未须临水笑，山林我辈锺情。今宵依旧醉中行。试寻残菊处，中路侯渊明。', 'label': 0}
{'text': '生年鹖冠子，叹世鹿皮翁。眼复几时暗，耳从前月聋。猿鸣秋泪缺，雀噪晚愁空。黄落惊山树，呼儿问朔风。', 'label': 0}
{'text': '又被时人写姓名，春风引路入京城。知君忆得前身事，分付莺花与后生。', 'label': 1}
{'text': '风琴秋拂匣，月户夜开关。荣启先生乐，姑苏太守闲。传声千古后，得意一时间。却怪钟期耳，唯听水与山。', 'label': 1}
{'text': '尽日松下坐，有时池畔行。行立与坐卧，中怀澹无营。不觉流年过，亦任白发生。不为世所薄，安得遂闲情。', 'label': 1}
{'text': '年年金蕊艳西风。人与菊花同。霜鬓经春重绿，仙姿不饮长红。焚香度日尽从容。笑语调儿童。一岁一杯为寿，从今更数千锺。', 'label': 1}
{'text': '树绿晚阴合，池凉朝气清。莲开有佳色，鹤唳无凡声。唯此闲寂境，惬我幽独情。病假十五日，十日卧兹亭。明朝吏呼起，还复视黎甿。', 'label': 1}
{'text': '醉迷狂象别吾师，梦觉观空始自悲。尽日笙歌人散后，满江风雨独醒时。心超几地行无处，云到何天住有期。顿见佛光身上出，已蒙衣内缀摩尼。', 'label': 1}
{'text': '云岫如簪。野涨挼蓝。向春阑、绿醒红酣。青裙缟袂，两两三三。把曲生禅，玉版句，一时参。拄杖弯环。过眼嵌岩。岸轻乌、白发鬖鬖。他年来种，万桂千杉。听小绵蛮，新格磔，旧呢喃。', 'label': 0}
{'text': '风烟纪南城，尘土荆门路。天寒多猎骑，走上樊姬墓。', 'label': 0}
{'text': '凤凰丹禁里，衔出紫泥书。昔放三湘去，今还万死余。仙郎久为别，客舍问何如。涸辙思流水，浮云失旧居。多惭华省贵，不以逐臣疏。复如竹林下，叨陪芳宴初。希君生羽翼，一化北溟鱼。', 'label': 0}
{'text': '长忆当初，是他见我心先有。一钩才下，便引得鱼儿开口。好是重门深院，寂寞黄昏後。厮觑著、一面儿酒。试撋就。便把我、得人意处，闵子里、施纤手。云情雨意，似十二巫山旧。更向枕前言约，许我长相守。忺人也，犹自眉头皱。', 'label': 1}
{'text': '自开山寺路，水陆往来频。银勒牵骄马，花船载丽人。芰荷生欲遍，桃李种仍新。好住湖堤上，长留一道春。', 'label': 1}
{'text': '急管清弄频，舞衣才揽结。含情独摇手，双袖参差列。騕袅柳牵丝，炫转风回雪。凝眄娇不移，往往度繁节。', 'label': 1}
{'text': '闻君别爱弟，明天照夜寒。秋雁拂檐影，晓琴当砌弹。怅望天澹澹，因思路漫漫。吟为别弟操，闻者为辛酸。况我兄弟远，一身形影单。江波浩无极，但见时岁阑。', 'label': 0}
{'text': '池残寥落水，窗下悠杨日。袅袅秋风多，槐花半成实。下有独立人，年来四十一。', 'label': 0}
{'text': '府伶呼唤争先到，家酝提携动辄随。合是人生开眼日，自当年老敛眉时。丹砂炼作三铢土，玄发看成一把丝。劳寄新诗远安慰，不闻枯树再生枝。', 'label': 1}
{'text': '近来何处有吾愁，何处还知吾乐。一点凄凉千古意，独倚西风寥廓。并竹寻泉，和云种树，唤做真闲客。此心闲处，不应长藉邱壑。休说往事皆非，而今云是，且把清尊酌。醉里不知谁是我，非月非云非鹤。冷露风高，松梢桂子，醉了还醒却。北窗高卧，莫教啼鸟惊著。', 'label': 1}
{'text': '晚来天气好，散步中门前。门前何所有，偶睹犬与鸢。鸢饱凌风飞，犬暖向日眠。腹舒稳贴地，翅凝高摩天。上无罗弋忧，下无羁锁牵。见彼物遂性，我亦心适然。心适复何为，一咏逍遥篇。此仍著于适，尚未能忘言。', 'label': 1}
{'text': '过雁天边信息，两宫池上心情。沉思海角愤难平。山风欺客梦，耿耿到天明。幸自不争名利，闲愁夜夜如惊。明朝鬓白两三茎。世人都不念，似汝复何成。', 'label': 1}
{'text': '十载定交契，七年镇相随。长安最多处，多是曲江池。梅杏春尚小，芰荷秋已衰。共爱寥落境，相将偏此时。绵绵红蓼水，飏飏白鹭鹚。诗句偶未得，酒杯聊久持。今来云雨旷，旧赏魂梦知。况乃江枫夕，和君秋兴诗。', 'label': 1}
{'text': '野外堂依竹，篱边水向城。蚁浮仍腊味，鸥泛已春声。药许邻人㔉，书从稚子擎。白头趋幕府，深觉负平生。', 'label': 0}
{'text': '世传满子是人名，临就刑时曲始成。一曲四调歌八叠，从头便是断肠声。', 'label': 1}
{'text': '晓入白莲宫，琉璃花界净。开敷多喻草，凌乱被幽径。压砌锦地铺，当霞日轮暎。蝶舞香暂飘，蜂牵蕊难正。笼处彩云合，露湛红珠莹。结叶影自交，摇风光不定。繁华有时节，安得保全盛。色见尽浮荣，希君了真性。', 'label': 1}
{'text': '长安白日照春空，绿杨结烟桑袅风。披香殿前花始红，流芳发色绣户中。绣户中，相经过。飞燕皇后轻身舞，紫宫夫人绝世歌。', 'label': 1}
{'text': '羽檄如流星，虎符合专城。喧呼救边急，群鸟皆夜鸣。白日曜紫微，三公运权衡。天地皆得一，澹然四海清。借问此何为，荅言楚征兵。渡泸及五月，将赴云南征。怯卒非战士，炎方难远行。长号别严亲，日月惨光晶。泣尽继以血，心摧两无声。困兽当猛虎，穷鱼饵奔鲸。千去不一回，投躯岂全生。如何舞干戚，一使有苗平。', 'label': 0}
{'text': '孟夏清和月，东都闲散官。体中无病痛，眼下未饥寒。世事闻常闷，交游见即欢。杯觞留客切，妓乐取人宽。雪鬓随身老，云心著处安。此中殊有味，试说向君看。', 'label': 1}
{'text': '牡丹已过酴醿谢，飞尽繁花。浓翠啼鸦。绿水桥边卖酒家。年时携手寻春去，满引流霞。往事堪嚓。犹喜潘郎鬓未华。', 'label': 1}
{'text': '有鸟有鸟毛似鹤，行步虽迟性灵恶。主人但见闲慢容，许占蓬莱最高阁。弱羽长忧俊鹘拳，疽肠暗著鹓雏啄。千年不死伴灵龟，枭心鹤貌何人觉。', 'label': 1}
{'text': '心绪万端书两纸，欲封重读意迟迟。五声宫漏初鸣夜，一点窗灯欲灭时。', 'label': 1}
{'text': '流芳递炎景，繁英尽寥落。公署香满庭，晴霞覆阑药。裁红起高焰，缀绿排新萼。凭此遣幽怀，非言念将谑。', 'label': 1}
{'text': '几年城中无看灯。夜三更。月空明。野庙残梅，村鼓自春声。长笑儿童忙踏舞，何曾见，宣德棚，不夜城。去年今年又伤心。去年晴。去年曾。不似今年，闲坐处、却不曾行。忆去年人、弹烛泪纵横。想见西窗窗下月，窗下月，是无情，是有情。', 'label': 1}
{'text': '犹疑薰透帘栊。是东风。不分榴花更胜、一春红。新雨过，绿连空。蝶飞慵。间过绿阴深院、小花浓。', 'label': 1}
{'text': '送远秋风落，西征海气寒。帝京氛祲满，人世别离难。绝域遥怀怒，和亲愿结欢。敕书怜赞普，兵甲望长安。宣命前程急，惟良待士宽。子云清自守，今日起为官。垂泪方投笔，伤时即据鞍。儒衣山鸟怪，汉节野童看。边酒排金盏，夷歌捧玉盘。草轻蕃马健，雪重拂庐干。慎尔参筹画，从兹正羽翰。归来权可取，九万一朝抟。', 'label': 1}
{'text': '闲弄筝弦懒系裙。铅华消尽见天真。眼波低处事还新。怅恨不逢如意酒，寻思难值有情人。可怜虚度琐窗春。', 'label': 0}
{'text': '春日无人境，虚空不住天。莺花随世界，楼阁寄山巅。迟暮身何得，登临意惘然。谁能解金印，潇洒共安禅。', 'label': 0}
{'text': '重吟前日他生句，岂料逾旬便隔生。会拟一来身塔下，无因共绕寺廊竹。紫毫飞札看犹湿，黄字新诗和未成。纵使得如羊叔子，不闻兼记旧交情。', 'label': 1}
{'text': '大弦嘈囋小弦清，喷雪含风意思生。一听曹刚弹薄媚，人生不合出京城。', 'label': 0}
{'text': '驱马天雨雪，军行入高山。迳危抱寒石，指落曾冰间。已去汉月远，何时筑城还。浮云暮南征，可望不可攀。', 'label': 0}
{'text': '豫樟生深山，七年而后知。挺高二百尺，本末皆十围。天子建明堂，此材独中规。匠人执斤墨，采度将有期。孟冬草木枯，烈火燎山陂。疾风吹猛焰，从根烧到枝。养材三十年，方成栋梁姿。一朝为灰烬，柯叶无孑遗。地虽生尔材，天不与尔时。不如粪土英，犹有人掇之。已矣勿重陈，重陈令人悲。不悲焚烧苦，但悲采用迟。', 'label': 0}
{'text': '骥子好男儿，前年学语时。问知人客姓，诵得老夫诗。世乱怜渠小，家贫仰母慈。鹿门携不遂，雁足系难期。天地军麾满，山河战角悲。傥归免相失，见日敢辞迟。', 'label': 0}
{'text': '宿雨新晴天色好。秾李夭桃，一霎都开了。燕子归来深院悄。柳绵铺迳无人扫。咫尺莺花还又老。绿入闲阶，只有青青草。参揣前期谁可表。此情不语知多少。', 'label': 1}
{'text': '见说岷峨千古雪。都作岷峨山上石。君家右史老泉公，千金费尽勤收拾。一堂真石室。空庭更与添突兀。记当时，长编笔砚，日日云烟湿。野老时逢山鬼泣。谁夜持山去难觅。有人依样入明光，玉阶之下岩岩立。琅玕无数碧。风流不数平原物。欲重吟，青葱玉树，须倩子云笔。', 'label': 1}
{'text': '登山临水分无期，泉石烟霞今属谁。君到嵩阳吟此句，与教二十六峰知。', 'label': 1}
{'text': '往年巃嵸堂前路。路上人夸通判雨。去年拄杖过瓢泉，县吏垂头民笑语。学窥圣处文章古。清到穷时风味苦。尊前老泪不成行，明日送君天上去。', 'label': 1}
{'text': '欲送残春招酒伴，客中谁最有风情。两瓶箬下新开得，一曲霓裳初教成。排比管弦行翠袖，指麾船舫点红旌。慢牵好向湖心去，恰似菱花镜上行。', 'label': 1}
{'text': '孤吟独寝意千般，合眼逢君一夜欢。惭愧梦魂无远近，不辞风雨到长滩。', 'label': 0}
{'text': '一昨陪锡杖，卜邻南山幽。年侵腰脚衰，未便阴崖秋。重冈北面起，竟日阳光留。茅屋买兼土，斯焉心所求。近闻西枝西，有谷杉黍稠。亭午颇和暖，石田又足收。当期塞雨干，宿昔齿疾瘳。裴回虎穴上，面势龙泓头。柴荆具茶茗，迳路通林丘。与子成二老，来往亦风流。', 'label': 1}
{'text': '画檐初挂弯弯月。孤光未满先忧缺。遥认玉帘钩。天孙梳洗楼。佳人言语好。不顾求新巧。此恨固应知。愿人无别离。', 'label': 1}
{'text': '雨洗长空，风清云路，又还毕备佳期。夜凉如水，一似去秋时。渺渺银河浪静，星桥外、香霭馡馡。霞轺举，鸾骖鹊驭，稳稳过飞梯。经年，成间阻，相逢无语，应喜应悲。怕玉绳低处，依旧睽离。和我愁肠万缕，嫦娥怨、底事来迟。广寒殿，春风桂魄，首与慰相思。', 'label': 1}
{'text': '半依云渚半依山，爱此令人不欲还。负郭田园八九顷，向阳茅屋两三间。寒松纵老风标在，野鹤虽饥饮啄闲。一卧江村来早晚，著书盈帙鬓毛斑。', 'label': 0}
{'text': '年历复年历，卷尽悲且惜。历日何足悲，但悲年运易。年年岂无叹，此叹何唧唧。所叹别此年，永无长庆历。', 'label': 0}
{'text': '旷望登古台，台高极人目。叠嶂列远空，杂花间平陆。闲云入窗牖，野翠生松竹。欲览碑上文，苔侵岂堪读。', 'label': 1}
{'text': '闻道云安曲米春，才倾一盏即醺人。乘舟取醉非难事，下峡消愁定几巡。长年三老遥怜汝，棙柁开头捷有神。已办青钱防雇直，当令美味入吾唇。', 'label': 1}
{'text': '南京久客耕南亩，北望伤神坐北窗。昼引老妻乘小艇，晴看稚子浴清江。俱飞蛱蝶元相逐，并蒂芙蓉本自双。茗饮蔗浆携所有，瓷罂无谢玉为缸。', 'label': 0}
{'text': '服药备江瘴，四年方一疠。岂是药无功，伊予久留滞。滞留人固薄，瘴久药难制。去日良已甘，归途奈无际。', 'label': 1}
{'text': '南湖秋月白，王宰夜相邀。锦帐郎官醉，罗衣舞女娇。笛声喧沔鄂，歌曲上云霄。别后空愁我，相思一水遥。', 'label': 0}
{'text': '独凭朱槛立凌晨，山色初明水色新。竹雾晓笼衔岭月，苹风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。', 'label': 1}
{'text': '一种春光，占断东君惜。算秾李、昭华争并得。粉腻酥融娇欲滴。端的尊前，旧曾相识。向夜阑、酒醒霜浓寒又力。但只与、冰姿添夜色。绣幕银屏人寂寂。只许刘郎，暗传消息。', 'label': 0}
{'text': '海山昏，寒云欲下，低低压吹帽。平沙浩浩。想关塞无烟，时动衰草。苏郎卧处愁难扫。江南春不到。但怅望、雪花夜白，人间憔悴好。谁知广寒梦无憀，丁宁白玉炼，不关怀抱。看清浅、桑田外，尘生热恼。待说与、天公知道。期腊尽春来事宜早。更几日、银河信断，梅花容易老。', 'label': 0}
{'text': '携手登高赋。望前山、山色如烟，烟光如雨。少日凭阑峰南北，谁料美人迟暮。漫回首、残基冷绪。长恨中原无人问，到而今、总是经行处。书易就，雁难付。斜阳日日长亭路。倚秋风、洞庭一剑，故人何许。寂寞柴桑塞花外，还有白衣来否。但哨遍、长歌归去。尚有孔明英英者，怅孔明、自是英英误。歌未断，鬓成缕。', 'label': 0}
{'text': '日滟水光摇素壁，风飘树影拂朱栏。皆言此处宜弦管，试奏霓裳一曲看。', 'label': 1}
{'text': '世上强欺弱，人间醉胜醒。自君抛我去，此语更谁听。', 'label': 1}
{'text': '夜半樟亭驿，愁人起望乡。月明何所见，潮水白茫茫。', 'label': 0}
{'text': '道路时通塞，江山日寂寥。偷生唯一老，伐叛已三朝。雨急青枫暮，云深黑水遥。梦归归未得，不用楚辞招。', 'label': 0}
{'text': '天用莫如龙，有时系扶桑。顿辔海徒涌，神人身更长。性命苟不存，英雄徒自强。吞声勿复道，真宰意茫茫。', 'label': 0}
{'text': '越水绕碧山，周回数千里。乃是天镜中，分明画相似。爱此从冥搜，永怀临湍游。一为沧波客，十见红蕖秋。观涛壮天险，望海令人愁。路遐迫西照，岁晚悲东流。何必探禹穴，逝将归蓬丘。不然五湖上，亦可乘扁舟。', 'label': 0}
{'text': '集贤池馆从他盛，履道林亭勿自轻。往往归来嫌窄小，年年为主莫无情。', 'label': 0}
{'text': '春来日日到西林，飞锡经行不可寻。莲池旧是无波水，莫逐狂风起浪心。', 'label': 1}
{'text': '南京西浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。', 'label': 1}
{'text': '去国客行远，还山秋梦长。梧桐落金井，一叶飞银床。觉罢揽明镜，鬓毛飒已霜。良图委蔓草，古貌成枯桑。欲道心下事，时人疑夜光。因为洞庭叶，飘落之潇湘。令弟经济士，谪居我何伤。潜虬隐尺水，著论谈兴亡。客遇王子乔，口传不死方。入洞过天地，登真朝玉皇。吾将抚尔背，挥手遂翱翔。', 'label': 0}
{'text': '剑水霭欢声，喜庆间生人杰。一段葱葱佳气，扇熏风时节。今朝银艾佐琴堂，争把寿香爇。去去凤皇池上，见龟巢连叶。', 'label': 1}
{'text': '列子居郑圃，不将众庶分。革侯遁南浦，常恐楚人闻。抱瓮灌秋蔬，心闲游天云。每将瓜田叟，耕种汉水𣸣。时登张公洲，入兽不乱群。井无桔槔事，门绝刺绣文。长揖二千石，远辞百里君。斯为真隐者，吾党慕清芬。', 'label': 1}
{'text': '朝阳有鸣凤，不闻千万祀。𫛸鴂摧众芳，晨间先入耳。秋风白露晞，从是尔啼时。如何上春日，唧唧满庭飞。', 'label': 0}
{'text': '有鸟有鸟群雀儿，中庭啄粟篱上飞。秋鹰欺小嫌不食，凤皇容众从尔随。大鹏忽起遮白日，余风簸荡山岳移。翩翾百万徒惊噪，扶摇势远何由知。古来妄说衔花报，纵解衔花何所为。可惜官仓无限粟，伯夷饿死黄口肥。', 'label': 0}
{'text': '朝朝暮，云雨定何如。花日穿窗梅小小，雪风洒雨柳疏疏。人唱晚晴初。', 'label': 0}
{'text': '渚宫杨柳暗，麦城朝雉飞。可怜踏青伴，乘暖著轻衣。', 'label': 0}
{'text': '村杏野桃繁似雪，行人不醉为谁开。赖逢山县卢明府，引我花前劝一杯。', 'label': 0}
{'text': '霜严月苦欲明天，忽忆闲居思浩然。自问寒灯夜半起，何如暖被日高眠。唯惭老病披朝服，莫虑饥寒计俸钱。随有随无且归去，拟求丰足是何年。', 'label': 0}
{'text': '楚岸朔风疾，天寒鸧鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。', 'label': 0}
{'text': '门前有流水，墙上多高树。竹迳绕荷池，萦回百余步。波闲戏鱼鳖，风静下鸥鹭。寂无城市喧，渺有江湖趣。吾庐在其上，偃卧朝复暮。洛下安一居，山中亦慵去。时逢过客爱，问是谁家住。此是白家翁，闭门终老处。', 'label': 1}
{'text': '画梁语透帘栊晓。坼桐风送杨花老。细雨绿阴寒。罗襟只似单。青门三里道。个个游芳草。比似嫁来看。踏青难更难。', 'label': 0}
{'text': '楚乡寒食橘花时，野渡临风驻彩旗。草色连云人去住，水纹如縠燕差池。朱轮尚忆群飞雉，青绶初县左顾龟。非是湓城旧司马，水曹何事与新诗。', 'label': 0}
{'text': '苔竹素所好，萍蓬无定居。远游长儿子，几地别林庐。杂蘂红相对，他时锦不如。具舟将出峡，巡圃念携锄。正月喧莺末，兹辰放鹢初。雪篱梅可折，风榭柳微舒。托赠卿家有，因歌野兴疏。残生逗江汉，何处狎樵渔。', 'label': 0}
{'text': '殷勤江郡守，怅望掖垣郎。惭见新琼什，思归旧草堂。事随心未得，名与道相妨。若不休官去，人间到老忙。', 'label': 0}
{'text': '沈范早知何水部，曹刘不待薛郎中。独当省署开文苑，兼泛沧浪学钓翁。', 'label': 0}
{'text': '中秋三五夜，明月在前轩。临觞忽不饮，忆我平生欢。我有同心人，邈邈崔与钱。我有忘形友，迢迢李与元。或飞青云上，或落江湖间。与我不相见，于今四五年。我无缩地术，君非驭风仙。安得明月下，四人来晤言。良夜信难得，佳期杳无缘。明月又不驻，渐下西南天。岂无他时会，惜此清景前。', 'label': 1}
{'text': '世上于今重检身，吾徒耽酒作狂人。西曹旧事多持法，慎莫吐他丞相茵。', 'label': 0}
{'text': '今朝三月尽，寂寞春事毕。黄鸟渐无声，朱樱新结实。临风独长叹，此叹意非一。半百过九年，艳阳残一日。随年减欢笑，逐日添衰疾。且遣花下歌，送此杯中物。', 'label': 1}
{'text': '樽前花下长相见，明日忽为千里人。君过午桥回首望，洛城犹自有残春。', 'label': 0}
{'text': '楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。', 'label': 1}
{'text': '白帝夔州各异城，蜀江楚峡混殊名。英雄割据非天意，霸主幷吞在物情。', 'label': 0}
{'text': '龙马花雪毛，金鞍五陵豪。秋霜切玉剑，落日明珠袍。鬬鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤万战场，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。', 'label': 0}
{'text': '闲官卧疾绝经过，居处萧条近洛河。水北水南秋月夜，管弦声少杵声多。', 'label': 0}
{'text': '缑山仙子，高情云渺，不学痴牛呆女。凤箫声断月明中，举手谢、时人欲去。客槎曾犯，银河微浪，尚带天风海雨。相逢一醉是前缘，风雨散、飘然何处。', 'label': 1}
{'text': '秋色无远近，出门尽寒山。白云遥相识，待我苍梧间。借问卢耽鹤，西飞几岁还。', 'label': 1}
{'text': '寒夜阴云起，疏林宿鸟惊。斜风闪灯影，迸雪打窗声。竟夕不能寐，同年知此情。汉皇无奈老，何况本书生。', 'label': 0}
{'text': '乍起衣犹冷，微吟帽半欹。霜凝南屋瓦，鸡唱后园枝。洛水碧云晓，吴宫黄叶时。两传千里意，书札不如诗。', 'label': 0}
{'text': '树小花鲜妍，香繁条软弱。高低二三尺，重叠千万萼。朝艳蔼霏霏，夕凋纷漠漠。辞枝朱粉细，覆地红绡薄。由来好颜色，常苦易销铄。不见莨荡花，狂风吹不落。', 'label': 1}
{'text': '江草日日唤愁生，巫峡泠泠非世情。盘涡鹭浴底心性，独树花发自分明。十年戎马暗万国，异域宾客老孤城。渭水秦山得见否，人经罢病虎纵横。', 'label': 0}
{'text': '白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲搅六龙，回车挂扶桑。北斗酌美酒，劝龙各一觞。富贵非所愿，为人驻颓光。', 'label': 1}
{'text': '燕谷无煖气，穷岩闭严阴。邹子一吹律，能回天地心。', 'label': 0}
{'text': '细吟冯翊使君诗，忆作余杭太守时。君有一般输我事，柘枝看校十年迟。', 'label': 0}
{'text': '只道梅花发，那知柳亦新。枝枝总到地，叶叶自开春。紫燕时翻翼，黄鹂不露身。汉南应老尽，霸上远愁人。', 'label': 1}
{'text': '千年鼠化白蝙蝠，黑洞深藏避网罗。远害全身诚得计，一生幽暗又如何。', 'label': 0}
{'text': '衰容常晚栉，秋镜偶新磨。一与清光对，方知白发多。鬓毛从幻化，心地付头陀。任意浑成雪，其如似梦何。', 'label': 1}
{'text': '柳老春深日又斜，任他飞向别人家。谁能更学孩童戏，寻逐春风捉柳花。', 'label': 1}
{'text': '晻澹洲烟白，篱筛日脚红。江喧过云雨，船泊打头风。艇子收鱼市，鸦儿噪荻丛。不堪堤上立，满眼是蚊虫。', 'label': 1}
{'text': '日照澄洲江雾开，淘金女伴满江隈。美人首饰侯王印，尽是沙中浪底来。', 'label': 1}
{'text': '艳艳翦红英，团团削翠茎。托根在褊浅，因依泥滓生。中有合欢蘂，池枯难遽呈。凉宵露华重，低徊当月明。', 'label': 1}
{'text': '陶君三十七，挂绶出都门。我亦今年去，商山淅岸邨。冬修方丈室，春种桔橰园。千万人间事，从兹不复言。', 'label': 0}
{'text': '应为四陂好，金钱罄一餐。饭抄云子白，瓜嚼水精寒。无计回船下，空愁避酒难。主人情烂熳，持荅翠琅玕。', 'label': 0}
{'text': '贞观铜牙弩，开元锦兽张。花门小前好，此物弃沙场。', 'label': 1}
{'text': '碧涧去年会，与师三两人。今来见题壁，师已是前身。芰叶迎僧夏，杨花度俗春。空将数行泪，洒遍塔中尘。', 'label': 1}
{'text': '忽惊金印驾枝轓，遂别鸣珂听晓猿。碧落仙来虽暂谪，赤泉侯在是深恩。玉环庆远瞻台坐，铜柱勋高压海门。一咏琼瑶百忧散，何劳更树北堂萱。', 'label': 1}
{'text': '十年常远道，不忍别离声。况复三巴外，仍逢万里行。桐花新雨气，梨叶晚春晴。到海知何日，风波从此生。', 'label': 1}
{'text': '桃李溪边驻画轮。鹧鸪声里倒清尊。夕阳虽好近黄昏。香在衣裳妆在臂，水连芳草月连云。几时归去不销魂。', 'label': 0}
{'text': '浔阳迁客为居士，身似浮云心似灰。上界女仙无嗜欲，何因相顾两裴回。共疑过去人间世，曾作谁家夫妇来。', 'label': 0}
{'text': '花时同醉破春愁，醉折花枝当酒筹。忽忆故人天际去，计程今日到凉州。', 'label': 1}
{'text': '花阴月，柳梢莺。近清明。长恨去年今夜雨，洒离亭。枕上怀远诗成。红笺纸、小砑吴绫。寄与征人教念远，莫无情。', 'label': 1}
{'text': '木犀开了。还是生辰到。一笑对西风，喜人与、花容俱好。寿筵开处，香雾扑帘帏，笙簧奏，星河晓，拼取金罍倒。当年仙子，容易抛蓬岛。月窟与花期，要同向、人间不老。拈枝弄蕊，此乐几时穷，一岁里，一番新，莫与蟠桃道。', 'label': 1}
{'text': '浅浅馀寒春半，雪消蕙草初长。烟迷柳岸旧池塘。风吹梅蕊闹，雨细杏花香。月堕枝头欢意，从前虚梦高唐，觉来何处放思量。如今不是梦，真个到伊行。', 'label': 0}
{'text': '客有思天台，东行路超忽。涛落浙江秋，沙明浦阳月。今游方厌楚，昨梦先归越。且尽秉烛欢，无辞凌晨发。我家小阮贤，剖竹赤城边。诗人多见重，官烛未曾然。兴引登山屐，情催泛海船。石桥如可度，携手弄云烟。', 'label': 1}
{'text': '蚊幌雨来卷，烛蛾灯上稀。啼儿冷秋簟，思妇问寒衣。帘断萤火入，窗明蝙蝠飞。良辰日夜去，渐与壮心违。', 'label': 1}
{'text': '一别旧游尽，相逢俱涕零。在人虽晚达，于树似冬青。痛饮连宵醉，狂吟满坐听。终期抛印绶，共占少微星。', 'label': 0}
{'text': '露染武夷秋，千蛮耸翠。练色泓澄玉清水。十分冰鉴，未吐玉壶天地。精神先付与，人中瑞。青锁步趋，紫微标致。凤翼看看九十里。任挥金碗，莫负凉飚佳致。瑶台人度曲，千秋岁。', 'label': 1}
{'text': '成名共记甲科上，署吏同登芸阁间。唯是尘心殊道性，秋蓬常转水长闲。', 'label': 1}
{'text': '莫画长眉画短眉，斜红伤竖莫伤垂。人人总解争时势，都大须看各自宜。', 'label': 1}
{'text': '忆昔西河县下时，青山憔悴宦名卑。揄扬陶令缘求酒，结托萧娘只在诗。朱紫衣裳浮世重，苍黄岁序长年悲。白头后会知何日，一盏烦君不用辞。', 'label': 0}
{'text': '昨日复今辰，悠悠七十春。所经多故处，却想似前身。散秩优游老，闲居净洁贫。螺杯中有物，鹤氅上无尘。解佩收朝带，抽簪换野巾。风仪与名号，别是一生人。', 'label': 0}
{'text': '黄雀饱野粟，群飞动荆榛。今君抱何恨，寂寞向时人。老骥倦骧首，苍鹰愁易驯。高贤世未识，固合婴饥贫。国步初返正，乾坤尚风尘。悲歌鬓发白，远赴湘吴春。我恋岷下芋，君思千里莼。生离与死别，自古鼻酸辛。', 'label': 0}
{'text': '怪此花枝怨泣，托君诗句名通。凭将草木记吴风。继取相如云梦。点笔袖沾醉墨，谤花面有惭红。知君却是为情秾。怕见此花撩动。', 'label': 1}
{'text': '枯寒生晚，复何似、张绪少年时意。薄命不逢何至此，满眼啼妆龋齿。城是城非，年来年去，万八千能几。半痴半了，更痴儿计孙计。回首仕已半生，仕何如已，已矣羞拈起。幸有橘丸丸日大，且复从公围戏。若论弹文，更书谤箧，吾历无馀纸。多年致仕，大都有甚恩例。', 'label': 0}
{'text': '漠漠复雰雰，东风散玉尘。明催竹窗晓，寒退柳园春。绿酝香堪忆，红炉暖可亲。忍心三两日，莫作破斋人。', 'label': 1}
{'text': '功盖三分国，名高八阵图。江流石不转，遗恨失吞吴。', 'label': 1}
{'text': '送君游梅湖，应见梅花发。有使寄我来，无令红芳歇。暂行新林浦，定醉金陵月。莫惜一雁书，音尘坐胡越。', 'label': 1}
{'text': '冰肌玉骨，笑嫣然、总是风尘中物。谁扫一枝，流落到、绝域高台素壁。匹马南来，千山万水，为访林间雪。渊明爱菊，不知谁是花杰。憔悴梦断吴山，有何人报我，前村夜发。蜡屐霜泥烟步外，转入波光明灭。雪後风前，水边竹外，岁晚华余发。戴花人去，江妃空弄明月。', 'label': 1}
{'text': '何处生春早，春生蒙雨中。裛尘微有气，拂面细如风。柳误啼珠密，梅惊粉汗融。满空愁淡淡，应豫忆芳丛。', 'label': 0}
{'text': '小书楼下千竿竹，深火炉前一盏灯。此处与谁相伴宿，烧丹道士坐禅僧。', 'label': 1}
{'text': '草阁柴扉星散居，浪翻江黑雨飞初。山禽引子哺红果，溪友得钱留白鱼。', 'label': 0}
{'text': '天马白银鞍，亲承明主欢。鬬鸡金宫里，射雁碧云端。堂上罗中贵，歌钟清夜阑。何言谪南国，拂剑坐长叹。赵璧为谁点，隋珠枉被弹。圣朝多雨露，莫厌此行难。', 'label': 1}
{'text': '七郡长沙国，南连湘水滨。定王垂舞袖，地窄不回身。莫小二千石，当安远俗人。洞庭乡路远，遥羡锦衣春。', 'label': 1}
{'text': '裙裾旋旋手迢迢，不趁音声自趁娇。未必诸郎知曲误，一时偷眼为回腰。', 'label': 0}
{'text': '吴刀翦彩缝舞衣，明妆丽服夺春辉。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。', 'label': 1}
{'text': '何处春深好，春深潮户家。涛翻三月雪，浪喷四时花。曳练驰千马，惊雷走万车。余波落何处，江转富阳斜。', 'label': 1}
{'text': '堂上谋臣帷幄，边头猛将干戈。天时地利与人和。燕可伐与曰可。此日楼台鼎鼐，他时剑履山河。都人齐和大风歌。管领群臣来贺。', 'label': 1}
{'text': '塞外苦厌山，南行道弥恶。冈峦相经亘，云水气参错。林迥硖角来，天窄壁面削。磎西五里石，奋怒向我落。仰看日车侧，俯恐坤轴弱。魑魅啸有风，霜霰浩漠漠。昨忆逾陇坂，高秋视吴岳。东笑莲华卑，北知崆峒薄。超然侔壮观，已谓殷寥廓。突兀犹趁人，及兹叹冥莫。', 'label': 0}
{'text': '人少街荒已寂寥，风多尘起重萧条。上阳落叶飘宫树，中渡流澌拥渭桥。出早冒寒衣挍薄，归迟侵黑酒全消。如今不是闲行日，日短天阴坊曲遥。', 'label': 0}
{'text': '昔余闻姮娥，窃药驻云发。不自娇玉颜，方希炼金骨。飞去身莫返，含笑坐明月。紫宫夸蛾眉，随手会凋歇。', 'label': 1}
{'text': '年老官高多别离，转难相见转相思。雪销酒尽梁王起，便是邹枚分散时。', 'label': 0}
{'text': '重门不下关，枢务有余闲。上客同看雪，高亭尽见山。瑞呈霄汉外，兴入笑言间。知是平阳会，人人带酒还。', 'label': 1}
{'text': '今秋乃淫雨，仲月来寒风。群木水光下，万象云气中。所思碍行潦，九里信不通。悄悄素浐路，迢迢天汉东。愿腾六尺马，背若孤征鸿。划见公子面，超然欢笑同。奋飞既胡越，局促伤樊笼。一饭四五起，凭轩心力穷。嘉蔬没混浊，时菊碎榛丛。鹰隼亦屈猛，乌鸢何所蒙。式瞻北邻居，取适南巷翁。挂席钓川涨，焉知清兴终。', 'label': 0}
{'text': '颔下髭须半是丝，光阴向后几多时。非无解挂簪缨意，未有支持伏腊资。冒热冲寒徒自取，随行逐队欲何为。更惭山侣频传语，五十归来道未迟。', 'label': 0}
{'text': '黄昏戌，下帘拂床早交毕。安置父母卧高堂，睡定然乃抽身出。', 'label': 1}
{'text': '小桥流水，欲下前溪去。唤取故人来，伴先生、风烟杖屦。行穿窈窕，时历小崎岖，斜带水，半遮山，翠竹栽成路。一尊遐想，剩有渊明趣。山上有停云，看山下、濛濛细雨。野花啼鸟，不肯入诗来，还一似，笑翁诗，句没安排处。', 'label': 1}
{'text': '身名身事两蹉跎，试就先生问若何。从此神仙学得否，白须虽有未为多。', 'label': 1}
{'text': '烈日秋霜，忠肝义胆，千载家谱。得姓何年，细参辛字，一笑君听取。艰辛做就，悲辛滋味，总是辛酸辛苦。更十分，向人辛辣，椒桂捣残堪吐。世间应有，芳甘浓美，不到吾家门户。比著儿曹，累累却有，金印光垂组。付君此事，从今直上，休忆对床风雨。但赢得，靴纹绉面，记余戏语。', 'label': 1}
{'text': '偶因冷节会嘉宾，况是平生心所亲。迎接须衿疏傅老，祗供莫笑阮家贫。杯盘狼籍宜侵夜，风景阑珊欲过春。相对喜欢还怅望，同年只有此三人。', 'label': 1}
{'text': '新赐鱼书墨未干，贤人暂出远人安。朝驱旌斾行时令，夜见星辰忆旧官。梅蘂覆堦铃阁暖，雪峰当户戟枝寒。宁知楚客思公子，北望长吟澧有兰。', 'label': 1}
{'text': '绝岸风威动，寒房烛影微。岭猿霜外宿，江鸟夜深飞。独坐亲雄剑，哀歌叹短衣。烟尘绕阊阖，白首壮心违。', 'label': 0}
{'text': '霜鬓莫欺今老矣，一杯莫笑便陶然。陈郎中处为高户，裴使君前作少年。顾我独狂多自哂，与君同病最相怜。月终斋满谁开素，须拟奇章置一筵。', 'label': 0}
{'text': '碧荷生幽泉，朝日艳且鲜。秋花冒绿水，密叶罗青烟。秀色空绝世，馨香竟谁传。坐看飞霜满，凋此红芳年。结根未得所，愿托华池边。', 'label': 1}
{'text': '危楼静锁，窗中远岫，门外垂杨。珠帘不禁春风度，解偷送馀香。眠思梦想，不如双燕，得到兰房。别来只是，凭高泪眼，感旧离肠。', 'label': 0}
{'text': '愁思胡笳夕，凄凉汉苑春。生还今日事，间道暂时人。司隶章初睹，南阳气已新。喜心翻倒极，呜咽泪沾巾。', 'label': 0}
{'text': '散职无羁束，羸骖少送迎。朝从直城出，春傍曲江行。风起池东暖，云开山北晴。冰销泉脉动，雪尽草芽生。露杏红初坼，烟杨绿未成。影迟新度雁，声涩欲啼莺。闲地心俱静，韶光眼共明。酒狂怜性逸，药效喜身轻。慵慢疏人事，幽栖逐野情。回看芸阁笑，不似有浮名。', 'label': 1}
{'text': '今日阶前红芍药，几花欲老几花新。开时不解比色相，落后始知如幻身。空门此去几多地，欲把残花问上人。', 'label': 1}
{'text': '霁月光如练，盈庭复满池。秋深无热后，夜浅未寒时。露叶团荒菊，风枝落病棃。相思懒相访，应是各年衰。', 'label': 0}
{'text': '二月已破三月来，渐老逢春能几回。莫思身外无穷事，且尽生前有限杯。', 'label': 0}
{'text': '梁国三郎威德尊，女巫箫鼓走乡村。万家长见空山上，雨气苍茫生庙门。', 'label': 1}
{'text': '手种桃李非无主，野老墙低还似家。恰似春风相欺得，夜来吹折数枝花。', 'label': 1}
{'text': '将星夜落使星来，三省清臣到外台。事重各衔天子诏，礼成同把故人杯。卷帘松竹雪初霁，满院池塘春欲回。第一林亭迎好客，殷勤莫惜玉山颓。', 'label': 1}
{'text': '今日明人眼，临池好驿亭。丛篁低地碧，高柳半天青。稠叠多幽事，喧呼阅使星。老夫如有此，不异在郊坰。', 'label': 1}
{'text': '莫笑吾家苍壁小，棱层势欲摩空。相知惟有主人翁。有心雄泰华，无意巧玲珑。天作高山谁得料，解嘲试倩扬雄。君看当日仲尼穷。从人贤子贡，自欲学周公。', 'label': 1}
{'text': '鹿疑郑相终难辨，蝶化庄生讵可知。假使如今不是梦，能长于梦几多时。', 'label': 0}
{'text': '既悟莲花藏，须遗贝叶书。菩提无处所，文字本空虚。观指非知月，忘筌是得鱼。闻君登彼岸，舍筏复何如。', 'label': 0}
{'text': '梁王旧馆雪蒙蒙，愁杀邹枚二老翁。假使明朝深一尺，亦无人到兔园中。', 'label': 0}
{'text': '君不见益州城西门，陌上石笋双高蹲。古来相传是海眼，苔藓蚀尽波涛痕。雨多往往得瑟瑟此事恍惚难明论。恐是昔时卿相墓，立石为表今仍存。惜哉俗态好蒙蔽，亦如小臣媚至尊。政化错迕失大体，坐看倾危受厚恩。嗟尔石笋擅虚名，后来未识犹骏奔。安得壮士掷天外，使人不疑见本根。', 'label': 0}
{'text': '青衫经夏黕，白发望乡稠。雨冷新秋簟，星稀欲曙楼。连鸿尽南去，双鲤本东流。北信无人寄，蝉声满树头。', 'label': 0}
{'text': '吾宗老孙子，质朴古人风。耕凿安时论，衣冠与世同。在家常早起，忧国愿年丰。语及君臣际，经书满腹中。', 'label': 1}
{'text': '巢父掉头不肯住，东将入海随烟雾。诗卷长流天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是征路。自是君身有仙骨，世人那得知其故。惜君只欲苦死留，富贵何如草头露。蔡侯静者意有余，清夜置酒临前除。罢琴惆怅月照席，几岁寄我空中书。南寻禹穴见李白，道甫问信今何如。', 'label': 0}
{'text': '丁香体柔弱，乱结枝犹垫。细叶带浮毛，疏花披素艳。深栽小斋后，庶近幽人占。晚堕兰麝中，休怀粉身念。', 'label': 0}
{'text': '吾为尔先生，尔为吾弟子。孔门有遗训，复坐吾告尔。先生馔酒食，弟子服劳止。孝敬不在他，在兹而已矣。欲我少忧愁，欲我多欢喜。无如酝好酒，酒须多且旨。旨即宾可留，多即罍不耻。吾更有一言，尔宜听入耳。人老多忧贫，人病多忧死。我今虽老病，所忧不在此。忧在半酣时，尊空座客起。', 'label': 0}
{'text': '忆昔去年花下饮，团蛮争看酴醿。酒浓花艳两相宜。醉中尝记得，裙带写新诗。还是春光惊已暮，此身犹在天涯。断肠无奈苦相思。忧心徒耿耿，分付与他谁。', 'label': 1}
{'text': '迢递来三蜀，蹉跎有六年。客身逢故旧，发兴自林泉。过懒从衣结，频游任履穿。藩篱无限景，恣意买江天。', 'label': 0}
{'text': '我抱栖云志，君怀济世才。常吟反招隐，那得入山来。', 'label': 1}
{'text': '带甲满天地，胡为君远行。亲朋尽一哭，鞍马去孤城。草木岁月晚，关河霜雪清。别离已昨日，因见古人情。', 'label': 0}
{'text': '我爱铜官乐，千年未拟还。要须回舞袖，拂尽五松山。', 'label': 1}
{'text': '黄昏时候，诮不语、心如醉。无眠凝想，别来绣阁，多应憔悴。上了灯儿，知是睡哩坐哩。蓦思归计。又还是重屈指。从今已後，暌离千万，且休容易。这底凄惶，你看是谁不是。', 'label': 0}
{'text': '随宜饮食聊充腹，取次衣裘亦煖身。未必得年非瘦薄，无妨长福是单贫。老龟岂羡牺牲饱，蟠木宁争桃李春。随分自安心自断，是非何用问闲人。', 'label': 0}
{'text': '长忆别时，景疏楼上，明月如水。美酒清歌，留连不住，月随人千里。别来三度，孤光又满，冷落共谁同醉。卷珠帘，凄然顾影，共伊到明无寐。今朝有客，来从淮上，能道使君深意。凭仗清淮，分明到海，中有相思泪。而今何在，西垣清禁，夜永露华侵被。此时看，回廊晓月，也应暗记。', 'label': 1}
{'text': '五架三间新草堂，石阶桂柱竹编墙。南檐纳日冬天暖，北户迎风夏月凉。洒砌飞泉才有点，拂窗斜竹不成行。来春更葺东厢屋，纸阁芦帘著孟光。', 'label': 1}
{'text': '入君旅梦来千里，闭我幽魂欲二年。莫忘平生行坐处，后堂阶下竹丛前。', 'label': 0}
{'text': '汝啼吾手战，吾笑汝身长。处处逢正月，迢迢滞远方。飘零还柏酒，衰病只藜床。训喻青衿子，名惭白首郎。赋诗犹落笔，献寿更称觞。不见江东弟，高歌泪数行。', 'label': 1}
{'text': '去年相送，馀杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。', 'label': 0}
{'text': '换印虽频命未通，历阳湖上又秋风。不教才展休明代，为罚诗争造化功。我亦思归田舍下，君应厌卧郡斋中。好相收拾为闲伴，年齿官班约略同。', 'label': 1}
{'text': '诗句端来磨我钝，钝锥不解生鋩。欢颜为我解冰霜。酒阑清梦觉，春草满池塘。应念雪堂坡下老，昔年共采芸香。功成名遂早还乡。回车来过我，乔木拥千章。', 'label': 1}
{'text': '天为国家孕英才，森森矛戟拥灵台。浩荡深谋喷江海，纵横逸气走风雷。丈夫立身有如此，一呼三军皆披靡。卫青谩作大将军，白起真成一竖子。', 'label': 1}
{'text': '日高庭院杨花转，闲淡春风。昨夜匆匆。颦入遥山翠黛中。金盆水冷菱花净，满面残红。欲洗犹慵。弦上啼乌此夜同。', 'label': 1}
{'text': '故城门前春日斜，故城门里无人家。市朝欲认不知处，漠漠野田飞草花。', 'label': 0}
{'text': '汉帝长杨苑，夸胡羽猎归。子云叨侍从，献赋有光辉。激赏摇天笔，承恩赐御衣。逢君奏明主，他日共翻飞。', 'label': 1}
{'text': '御陌青门拂地垂，千条金缕万条丝。如今绾作同心结，将赠行人知不知。', 'label': 0}
{'text': '天长地久无终毕，昨夜今朝又明日。鬓发苍浪牙齿疏，不觉身年四十七。前去五十有几年，把镜照面心茫然。既无长绳系白日，又无大药驻朱颜。朱颜日渐不如故，青史功名在何处？欲留年少待富贵，富贵不来年少去。去复去兮如长河，东流赴海无回波。贤愚贵贱同归尽，北邙冢墓高嵯峨。古来如此非独我，未死有酒且酣歌。颜回短命伯夷饿，我今所得亦已多。', 'label': 1}
{'text': '金粟如来出世，蕊宫仙子乘风。清香一袖意无穷。洗尽尘缘千种。长为西风作主，更居明月光中。十分秋意与玲珑。拼却今宵无梦。', 'label': 1}
{'text': '向坟道径没荒榛，满室诗书积暗尘。长夜肯教黄壤晓，悲风不许白杨春。箪瓢颜子生仍促，布被黔娄死更贫。未会悠悠上天意，惜将富寿与何人。', 'label': 0}
{'text': '尺素忽惊来梓泽，双金不惜送蓬山。八行落泊飞云雨，五字枪𫓩动珮环。玉韵乍听堪醒酒，银钩细读当披颜。收藏便作终身宝，何啻三年怀袖间。', 'label': 1}
{'text': '一为止足限，二为衰疾牵。邴罢不因事，陶归非待年。归来嵩洛下，闭户何翛然。静扫林下地，闲疏池畔泉。伊流狭似带，洛石大如拳。谁教明月下，为我声溅溅。竟夕舟中坐，有时桥上眠。何用施屏障，水竹绕床前。', 'label': 0}
{'text': '晚荷犹展卷，早蝉遽萧嘹。露叶行已重，况乃江风摇。炎夏火再伏，清商暗回飙。寄言抱志士，日月东西跳。', 'label': 0}
{'text': '莫避春阴上马迟。春来未有不阴时。人情展转闲中看，客路崎岖倦後知。梅似雪，柳如丝。试听别语慰相思。短篷炊饭鲈鱼熟，除却松江枉费诗。', 'label': 1}
{'text': '风动翠条腰袅娜，露垂红萼泪阑干。移他到此须为主，不别花人莫使看。', 'label': 1}
{'text': '置心思虑外，灭迹是非间。约俸为生计，随官换往还。耳烦闻晓角，眼醒见秋山。赖此松檐下，朝回半日闲。', 'label': 0}
{'text': '晓垂朱绶带，晚著白纶巾。出去为朝客，归来是野人。两飧聊过日，一榻足容身。此外皆闲事，时时访老陈。', 'label': 1}
{'text': '玉箫吹遍烟花路。小谢经年去。更教谁画远山眉。又是陌头风细、恼人时。时光不解年年好。叶上秋声早。可怜蝴蝶易分飞。只有杏梁双燕、每来归。', 'label': 1}
{'text': '湿云不动溪桥冷。嫩寒初透东风影。桥下水声长。一枝和月香。人怜花似旧。花比人应瘦。莫凭小栏干。夜深花正寒。', 'label': 1}
{'text': '十里楼台倚翠微。百花深处杜娟啼。殷勤自与行人语，不似流莺取次飞。惊梦觉，弄晴时。声声只道不如归。天涯岂是无归意，争奈归期未可期。', 'label': 1}
{'text': '昔日戏言身后意，今朝皆到眼前来。衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。', 'label': 1}
{'text': '重重照影看容鬓，不见朱颜见白丝。失却少年无处觅，泥他湖水欲何为。', 'label': 0}
{'text': '当代论才子，如公复几人。骅骝开道路，鹰隼出风尘。行色秋将晚，交情老更亲。天涯喜相见，披豁对吾真。', 'label': 1}
{'text': '禁苑残莺三四声，景迟风慢暮春情。日西无事墙阴下，闲蹋宫花独自行。', 'label': 1}
{'text': '敝宅艳山卉，别来长叹息。吟君晚丛咏，似见摧𬯎色。欲识别后容，勤过晚丛侧。', 'label': 0}
{'text': '谁道君王行路难，六龙西幸万人欢。地转锦江成渭水，天回玉垒作长安。', 'label': 1}
{'text': '蟾蜍薄太清，蚀此瑶台月。圆光亏中天，金魄遂沦没。䗖𬟽入紫微，大明夷朝晖。浮云隔两曜，万象昏阴霏。萧萧长门宫，昔是今已非。桂蠹花不实，天霜下严威。沈叹终永夕，感我涕沾衣。', 'label': 0}
{'text': '江南忆，其次忆吴宫。吴酒一杯春竹叶，吴娃双舞醉芙蓉，早晚复相逢。', 'label': 0}
{'text': '学人言语凭床行，嫩似花房脆似琼。才知恩爱迎三岁，未辨东西过一生。汝异下殇应杀礼，吾非上圣讵忘情。伤心自叹鸠巢拙，长堕春雏养不成。', 'label': 0}
{'text': '瘴塞巴山哭鸟悲，红妆少妇敛啼眉。殷勤奉药来相劝，云是前年欲病时。', 'label': 1}
{'text': '西国有美女，结楼青云端。蛾眉艳晓月，一笑倾城欢。高节不可夺，炯心如凝丹。常恐彩色晚，不为人所观。安得配君子，共乘双飞鸾。', 'label': 1}
{'text': '整顿衣巾拂净床，一瓶秋水一炉香。不论烦恼先须去，直到菩提亦拟忘。朝谒久停收剑珮，宴游渐罢废壶觞。世间无用残年处，祗合逍遥坐道场。', 'label': 1}
{'text': '二星徼外通蛮服，五夜灯前草御文。我到东川恰相半，向南看月北看云。', 'label': 1}
{'text': '法曲法曲歌大定，积德重熙有馀庆。永徽之人舞而咏，法曲法曲舞霓裳。政和世理音洋洋，开元之人乐且康。法曲法曲歌堂堂，堂堂之庆垂无疆。中宗肃宗复鸿业，唐祚中兴万万叶。法曲法曲合夷歌，夷声邪乱华声和。以乱干和天宝末，明年胡尘犯宫阙。乃知法曲本华风，苟能审音与政通。一从胡曲相参错，不辨兴衰与哀乐。愿求牙旷正华音，不令夷夏相交侵。', 'label': 1}
{'text': '小时不识月，呼作白玉盘。又疑瑶台镜，飞在白云端。仙人垂两足，桂树作团团。白兔捣药成，问言与谁餐。蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何，凄怆摧心肝。', 'label': 0}
{'text': '贤哉令尹。三仕已之无喜愠。我独何人。犹把虚名玷搢绅。不如归去。二顷良田无觅处。归去来兮。待有良田是几时。', 'label': 0}
{'text': '先生老去饮无兴，居士病来闲有余。犹觉醉吟多放逸，不如禅定更清虚。柘枝紫袖教丸药，羯鼓苍头遣种蔬。却被山僧戏相问，一时改业意何如。', 'label': 1}
{'text': '虽慵兴犹在，虽老心犹健。昨日山水游，今朝花酒宴。山榴艳似火，玉蘂飘如霰。荣落逐瞬迁，炎凉随刻变。未收木绵褥，已动蒲葵扇。且喜物与人，年年得相见。', 'label': 1}
{'text': '池上今宵风月凉，闲教少乐理霓裳。集仙殿里新词到，便播笙歌作乐章。', 'label': 1}
{'text': '行歌入谷口，路尽无人跻。攀崖度绝壑，弄水寻回溪。云从石上起，客到花间迷。淹留未尽兴，日落群峰西。', 'label': 1}
{'text': '谁向椒盘簪彩胜。整整韶华，争上春风鬓。往日不堪重记省。为花长把新春恨。春未来时先借问。晚恨开迟，早又飘零近。今岁花期消息定。只愁风雨无凭准。', 'label': 1}
{'text': '今旦一尊酒，欢畅何怡怡。此乐从中来，他人安得知。兄弟唯二人，远别恒苦悲。今春自巴峡，万里平安归。复有双幼妹，笄年未结褵。昨日嫁娶毕，良人皆可依。忧念两消释，如刀断羁縻。身轻心无系，忽欲凌空飞。人生苟有累，食肉常如饥。我心既无苦，饮水亦可肥。行简劝尔酒，停杯听我辞。不叹乡国远，不嫌官禄微。但愿我与尔，终老不相离。', 'label': 1}
{'text': '鹦鹉洲头浪飐沙，青楼春望日将斜。衔泥燕子争归舍，独自狂夫不忆家。', 'label': 0}
{'text': '置琴曲几上，慵坐但含情。何烦故挥弄，风弦自有声。', 'label': 1}
{'text': '雨后过畦润，花残步屐迟。把文惊小陆，好客见当时。', 'label': 0}
{'text': '昨朝晴，今朝雨。渺莽遽如许。厌听儿童，总是涨江语。是谁力挽天河，误他仙客，并失却、乘槎来路。断肠苦。翦烛深夜巴山，酒醒听如故。勃窣荷衣，堕泪少乾土。从初错铸鸱夷，不如归去，到今此、欲归何处。', 'label': 0}
{'text': '通州到日日平西，江馆无人虎印泥。忽向破檐残漏处，见君诗在柱心题。', 'label': 1}
{'text': '九天雨露传青诏，八舍郎官换绿衣。初佩银鱼随仗入，宜乘白马退朝归。雕盘贺喜开瑶席，彩笔题诗出锁闱。闻道水曹偏得意，霞朝雾夕有光辉。', 'label': 1}
{'text': '如折芙蓉栽旱地，似抛芍药挂高枝。云埋水隔无人识，唯有南宾太守知。', 'label': 0}
{'text': '疏梅月下歌金缕。忆共文君语。更谁情浅似春风。一夜满枝新绿、替残红。苹香已有莲开信。两桨佳期近。采莲时节定来无。醉後满身花影、倩人扶。', 'label': 1}
{'text': '大邑烧瓷轻且坚，扣如哀玉锦城传。君家白碗胜霜雪，急送茅斋也可怜。', 'label': 1}
{'text': '陌上柔条初破芽。东邻蚕种已生些。平冈细草鸣黄犊，斜日寒林点暮鸦。山远近，路横斜。青旗沽酒有人家。城中桃李愁风雨，春在溪头野荠花。', 'label': 0}
{'text': '未面西川张校书，书来稠叠颇相于。我闻声价金应敌，众道风姿玉不如。远处从人须谨慎，少年为事要舒徐。劝君便是酬君爱，莫比寻常赠鲤鱼。', 'label': 1}
{'text': '山前古寺临长道，来往淹留为爱山。双燕营巢始西别，百花成子又东还。暝驱羸马频看堠，晓听鸣鸡欲度关。羞见窦师无外役，竹窗依旧老身闲。', 'label': 1}
{'text': '上客回空骑，佳人满近船。江清歌扇底，野旷舞衣前。玉袖凌风并，金壶隐浪偏。竞将明媚色，偷眼艳阳天。', 'label': 1}
{'text': '是谁调护，岁寒枝、都把苍苔封了。茅舍疏篱江上路，清夜月高山小。摸索应知，曹刘沈谢，何况霜天晓。芬芳一世，料君长被花恼。惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。', 'label': 1}
{'text': '征人去日殷勤嘱，莫负心期。寒雁来时。第一传书慰别离。轻春织就机中素，泪墨题诗。欲寄相思。日日高楼看雁飞。', 'label': 0}
{'text': '红尘陌上游，碧柳堤边住。才趁彩云来，又逐飞花去。深深美酒家，曲曲幽香路。风月有情时，总是相思处。', 'label': 1}
{'text': '西亭晚寂寞，莺散柳阴繁。水户帘不卷，风床席自翻。忽闻车马客，来访蓬蒿门。况是张常侍，安得不开尊。', 'label': 0}
{'text': '临高始见人寰小，对远方知色界空。回首却归朝市去，一稊米落太仓中。', 'label': 1}
{'text': '过眼纷纷遥集，来归往往羝儿。草间塞口裤间啼。提携都不是，何似未生时。城上胡笳自怨，楼头画角休吹。谁人不动故乡思。江南秋尚可，塞外草先衰。', 'label': 0}
{'text': '蜀王将此镜，送死置空山。冥寞怜香骨，提携近玉颜。众妃无复叹，千骑亦虚还。独有伤心石，埋轮月宇间。', 'label': 1}
{'text': '同州隔秋浦，闻吟猛虎词。晨朝来借问，知是谢杨儿。', 'label': 1}
{'text': '玉壶系青丝，沽酒来何迟。山花向我笑，正好衔杯时。晚酌东窗下，流莺复在兹。春风与醉客，今日乃相宜。', 'label': 1}
{'text': '荒凉满庭草，偃亚侵檐竹。府吏下厅帘，家僮开被襆。数声城上漏，一点窗间烛。官曹冷似冰，谁肯来同宿。', 'label': 0}
{'text': '渥洼徒自有权奇，伯乐书名世始知。竞走墙前希得俊，高县日下表无私。都中纸贵流传后，海外金填姓字时。珍重刘繇因首荐，为君送和碧云诗。', 'label': 1}
{'text': '流水淘沙不暂停，前波未灭后波生。令人忽忆潇湘渚，回唱迎神三两声。', 'label': 1}
{'text': '丹顶宜承日，霜翎不染泥。爱池能久立，看月未成栖。一院春草长，三山归路迷。主人朝谒早，贪养汝南鸡。', 'label': 1}
{'text': '白帝城中云出门，白帝城下雨翻盆。高江急峡雷霆鬬，翠木苍藤日月昏。戎马不如归马逸，千家今有百家存。哀哀寡妇诛求尽，恸哭秋原何处村。', 'label': 0}
{'text': '不饮强须饮，不饮奈何明。也曾劬秃当了，依旧滑如冰。一吸金波荡漾，再吸琼楼倾倒，吾杓亦长盈。试入壶中看，只似世间晴。饮连江，江连月，月连城。十年离合老矣，悲喜得无情。想见凄然北望，欲说明年何处，衣露为君零。同此大圆镜，握手认环瀛。', 'label': 0}
{'text': '相州锦好。待到相州人已老。颍水归田。白鹭惊猜已十年。太师尚父。晚遇明时方用武。大笑相逢。把酒家乡是客中。', 'label': 1}
{'text': '天祐炎图生国瑞，蓝田暂屈英僚。始知文宿降璇霄。中元前五日，七夕後三朝。江斅风流临此政，少年潇洒奇标。行看峻擢相熙朝。功名前稷契，寿算等松乔。', 'label': 1}
{'text': '秋景引闲步，山游不知疲。杖藜舍舆马，十里与僧期。昔尝忧六十，四体不支持。今来已及此，犹未苦衰羸。心兴遇境发，身力因行知。寻云到起处，爱泉听滴时。南村韦处士，西寺闲禅师。山头与涧底，闻健且相随。', 'label': 1}
{'text': '烟柳长堤知几曲，一曲一魂消。秋水无情天共遥。愁送木兰桡。熏香绣被心情懒，期信转迢迢。记得来时倚画桥。红泪满鲛绡。', 'label': 0}
{'text': '黄花丛畔绿尊前，犹有些些旧管弦。偶遇闰秋重九日，东篱独酌一陶然。自从九月持斋戒，不醉重阳十五年。', 'label': 1}
{'text': '雨香云澹觉微和，谁送春声入櫂歌。萱近北堂穿土早，柳偏东面受风多。湖添水色消残雪，江送潮头涌漫波。同受新年不同赏，无由缩地欲如何。', 'label': 0}
{'text': '烟澹月蒙蒙，舟行夜色中。江铺满槽水，帆展半樯风。叫曙嗸嗸雁，啼秋唧唧虫。只应催北客，早作白须翁。', 'label': 0}
{'text': '朝从空屋里，骑马入空台。尽日推闲事，还归空屋来。月明穿暗隙，灯烬落残灰。更想咸阳道，魂车昨夜回。', 'label': 1}
{'text': '减米散同舟，路难恩共济。向来云涛盘，众力亦不细。呀坑瞥眼过，飞橹本无蒂。得失瞬息间，致远宜恐泥。百虑视安危，分明曩贤计。兹理庶可广，拳拳期勿替。', 'label': 0}
{'text': '酒醒闲独步，小院夜深凉。一领新秋簟，三间明月廊。未收残盏杓，初换热衣裳。好是幽眠处，松阴六尺床。', 'label': 1}
{'text': '三十年前草堂主，而今虽在鬓如丝。登山寻水应无力，不似江州司马时。渐伏酒魔休放醉，犹残口业未抛诗。君行过到𬬻峰下，为报东林长老知。', 'label': 0}
{'text': '家袭韦平身业文，素风清白至今贫。南宫通籍新郎吏，西候从戎旧主人。城外草黄秋有雪，烽头烟静虏无尘。鼎门为别霜天晓，賸把离殇三五巡。', 'label': 1}
{'text': '正月晴和风气新，纷纷已有醉游人。帝城花笑长斋客，三十年来负早春。', 'label': 1}
{'text': '引傩绥斾乱毵毵，戏罢人归思不堪。虚涨火尘龟浦北，无由阿伞凤城南。休官期限元同约，除夜情怀老共谙。莫道明朝始添岁，今年春在岁前三。', 'label': 0}
{'text': '留春春不住，春归人寂寞。厌风风不定，风起花萧索。既兴风前叹，重命花下酌。劝君尝绿醅，教人拾红萼。桃飘火焰焰，梨堕雪漠漠。独有病眼花，春风吹不落。', 'label': 0}
{'text': '池上有小舟，舟中有胡床。床前有新酒，独酌还独尝。熏若春日气，皎如秋水光。可洗机巧心，可荡尘垢肠。岸曲舟行迟，一曲进一觞。未知几曲醉，醉入无何乡。寅缘潭岛间，水竹深青苍。身闲心无事，白日为我长。我若未忘世，虽闲心亦忙。世若未忘我，虽退身难藏。我今异于是，身世交相忘。', 'label': 0}
{'text': '黄河西来决崐崘，咆吼万里触龙门。波滔天，尧咨嗟。大禹理百川，儿啼不窥家。杀湍湮洪水，九州始蚕麻。其害乃去，茫然风沙。被发之叟狂而痴，清晨径流欲奚为。旁人不惜妻止之，公无渡河苦渡之。虎可搏，河难凭。公果溺死流海湄，有长鲸白齿若雪山。公乎公乎，挂骨于其间，箜篌所悲竟不还。', 'label': 0}
{'text': '日暮江头闻竹枝，南人行乐北人悲。自从雪里唱新曲，直至三春花尽时。', 'label': 1}
{'text': '穷冬月末两三日，半百年过六七时。龙尾趁朝无气力，牛头参道有心期。荣华外物终须悟，老病傍人岂得知。犹被妻儿教渐退，莫求致仕且分司。', 'label': 1}
{'text': '花朝月。朦胧别。朦胧也胜檐声咽。亲曾说。令人悦。落花情绪，上坟时节。花阴雪。花阴灭。柳风一似秋千掣。晴未决。晴还缺。一番寒食，满村啼鴂。', 'label': 0}
{'text': '壮心久零落，白首寄人间。天下兵常鬬，江东客未还。穷猿号雨雪，老马怯关山。武德开元际，苍生岂重攀。', 'label': 0}
{'text': '金茎露，金茎露，绝胜九霞觞。挼碎菊花如玉屑，满盘和月咽风香。不老是丹方。六十七，六十七，七岁见端平。记得是秋除目好，近年大路到南京。楚制起诸生。', 'label': 1}
{'text': '二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留余迹。一一书来报故人，我欲因之壮心魄。', 'label': 1}
{'text': '丰年孰云迟，甘泽不在早。耕田秋雨足，禾黍已映道。春苗九月交，颜色同日老。劝汝衡门士，忽悲尚枯槁。时来展材力，先后无丑好。但讶鹿皮翁，忘机对芳草。', 'label': 0}
{'text': '天水秋云薄，从西万里风。今朝好晴景，久雨不妨农。塞柳行疏翠，山棃结小红。胡笳楼上发，一雁入高空。', 'label': 0}
{'text': '新雪对新酒，忆同倾一杯。自然须访戴，不必待延枚。陈榻无辞解，袁门莫懒开。笙歌与谈笑，随事自将来。', 'label': 1}
{'text': '宋玉归州宅，云通白帝城。吾人淹老病，旅食岂才名。峡口风常急，江流气不平。只应与儿子，飘转任浮生。', 'label': 1}
{'text': '有木名杜棃，阴森覆丘壑。心蠹已空朽，根深尚盘薄。狐媚言语巧，鸟妖声音恶。凭此为巢穴，往来互栖托。四傍五六本，叶枝相交错。借问因何生，秋风吹子落。为长社坛下，无人敢芟斫。几度野火来，风回烧不著。', 'label': 0}
{'text': '闻君古渌水，使我心和平。欲识慢流意，为听疏泛声。西窗竹阴下，竟日有余清。', 'label': 0}
{'text': '春风摇荡自东来，折尽樱桃绽尽梅。惟余思妇愁眉结，无限春风吹不开。', 'label': 1}
{'text': '露下天高秋水清，空山独夜旅魂惊。疏灯自照孤帆宿，新月犹悬双杵鸣。南菊再逢人卧病，北书不至雁无情。步蟾倚杖看牛斗，银汉遥应接凤城。', 'label': 0}
{'text': '莫恨暂櫜鞬，交游几个全。眼明相见日，肺病欲秋天。五马虚盈枥，双蛾浪满船。可怜俱老大，无处用闲钱。', 'label': 0}
{'text': '有径金沙软，无人碧草芳。野畦连蛱蝶，江槛俯鸳鸯。日晚烟花乱，风生锦绣香。不须吹急管，衰老易悲伤。', 'label': 0}
{'text': '三十年来坐对山，唯将无事化人间。斋时往往闻钟笑，一食何如不食闲。', 'label': 1}
{'text': '对尊前、簪花骑竹，老胡起起能舞。春风浩荡天涯去，惟有薰吟自语。槐正午。看万户蜂脾，帘幕双双乳。娇儿呆女。漫学得琵琶，依稀马上，总是主恩处。凌烟像，空倚临风玉树。升沈事遽如许。刘郎贯是瑶池客，又醉碧桃三度。花下数。记三度三千，结子多红雨。年年五五。共准拟阶庭，钗符献酒，袅袅缀双虎。', 'label': 1}
{'text': '九十不衰真地仙，六旬犹健亦天怜。今年相遇莺花月，此夜同欢歌酒筵。四座齐声和丝竹，两家随分鬬金钿。留君到晓无他意，图向君前作少年。', 'label': 1}
{'text': '云鬓裁新绿，霞衣曳晓红。待歌凝立翠筵中。一朵彩云何事、下巫峰。趁拍鸾飞镜，回身燕漾空。莫翻红袖过帘栊。怕被杨花句引、嫁东风。', 'label': 1}
{'text': '人道秋中明月好，欲邀同赏意如何。华阳洞里秋坛上，今夜清光此处多。', 'label': 1}
{'text': '漠漠秋云起，稍稍夜寒生。但觉衣裳湿，无点亦无声。', 'label': 0}
{'text': '舟楫诸侯饯，车舆使者归。山花相映发，水鸟自孤飞。春日垂霜鬓，天隅把绣衣。故人从此去，寥落寸心违。', 'label': 0}
{'text': '独到山下宿，静向月中行。何处水边碓，夜舂云母声。', 'label': 1}
{'text': '湘中才子是刘郎，望在长沙住桂阳。昨日鸿都新上第，五陵年少让清光。', 'label': 1}
{'text': '羽林十二将，罗列应星文。霜仗悬秋月，霓旌卷夜云。严更千户肃，清乐九天闻。日出瞻佳气，葱葱绕圣君。', 'label': 0}
{'text': '蝉发一声时，槐花带两枝。只应催我老，兼遣报君知。白发生头速，青云入手迟。无过一杯酒，相劝数开眉。', 'label': 1}
{'text': '高墉行马接通湖，巨壑藏舟感大夫。尘壁暗埋悲旧札，风帘吹断落残珠。烟波漾日侵𬯎岸，狐兔奔丛拂坐隅。唯有满园桃李下，膺门偏拜阮元瑜。', 'label': 0}
{'text': '竹院新晴夜，松窗未卧时。共琴为老伴，与月有秋期。玉轸临风久，金波出雾迟。幽音待清景，唯是我心知。', 'label': 1}
{'text': '蒋陵故是簪花路。风烟奈何秋暑。候馆凋梧，宫墙断柳，谁识当年倦旅。余怀何许。想上马人扶，翠眉愁聚。旧日方回，而今能赋断肠语。登高能赋最苦。叹高高难问，欲望迷处。蝶绕东篱，鸿翻上苑，那更画梁辞主。来今往古。漫湛辈同来，远公回去。我醉安归，黄花扶路舞。', 'label': 1}
{'text': '武夫何洸洸，衣紫袭绛裳。借问胡为尔，列校在鹰扬。依倚将军势，交结少年场。探丸害公吏，抽刃妒名倡。家产既不事，顾盼自生光。酣歌高楼上，袒裼大道傍。昔为编户人，秉耒甘哺糠。今来从军乐，跃马饫膏粱。犹思风尘起，无种取侯王。', 'label': 1}
{'text': '何处披襟风快哉，一亭临涧四门开。金章紫绶辞腰去，白石清泉就眼来。自得所宜还独乐，各行其志莫相咍。禽鱼出得池笼后，纵有人呼可更回。', 'label': 1}
{'text': '郊扉俗远长幽寂，野水春来更接连。锦席淹留还出浦，葛巾欹侧未回船。尊当霞绮轻初散，櫂拂荷珠碎却圆。不但习池归酩酊，君看郑谷去夤缘。', 'label': 0}
{'text': '芍药绽红绡，巴篱织青琐。繁丝蹙金蘂，高焰当炉火。翦刻彤云片，开张赤霞裹。烟轻琉璃叶，风亚珊瑚朵。受露色低迷，向人娇婀娜。酡颜醉后泣，小女妆成坐。艳艳锦不如，夭夭桃未可。晴霞畏欲散，晚日愁将堕。结植本为谁，赏心期在我。采之谅多思，幽赠何由果。', 'label': 1}
{'text': '曲江萧条秋气高，菱荷枯折随风涛。游子空嗟垂二毛，白石素沙亦相荡，哀鸿独叫求其曹。', 'label': 0}
{'text': '白马湖平秋日光，紫菱如锦彩鸾翔。荡舟游女满中央，采菱不顾马上郎。争多逐胜纷相向，时转兰桡破轻浪。长鬟弱袂动参差，钗影钏文浮荡漾。笑语哇咬顾晚晖，蓼花绿岸扣舷归。归来共到市桥步，野蔓系船萍满衣。家家竹楼临广陌，下有连樯多估客。携觞荐芰夜经过，醉踏大堤相应歌。屈平祠下沅江水，月照寒波白烟起。一曲南音此地闻，长安北望三千里。', 'label': 1}
{'text': '带湖吾甚爱，千丈翠奁开。先生杖屦无事，一日走千回。凡我同盟鸥鸟，今日既盟之後，来往莫相猜。白鹤在何处，尝试与偕来。破青萍，排翠藻，立苍苔。窥鱼笑汝痴计，不解举吾杯。废沼荒丘畴昔，明月清风此夜，人世几欢哀。东岸绿阴少，杨柳更须栽。', 'label': 1}
{'text': '谁家第宅成还破，何处亲宾哭复歌。昨日屋头堪炙手，今朝门外好张罗。北邙未省留闲地，东海何曾有定波。莫笑贱贫夸富贵，共成枯骨两如何。', 'label': 1}
{'text': '力疾坐清晓，来时悲早春。转添愁伴客，更觉老随人。红入桃花嫩，青归柳叶新。望乡应未已，四海尚风尘。', 'label': 0}
{'text': '湛湛尊中酒，有功不自伐。不伐人不知，我今代其说。良将临大敌，前驱千万卒。一箪投河饮，赴死心如一。壮士磨匕首，勇愤气咆𠷺。一酣忘报雠，四体如无骨。东海杀孝妇，天旱逾年月。一酌酹其魂，通宵雨不歇。咸阳秦狱气，冤痛结为物。千岁不肯散，一沃亦销失。况兹儿女恨，及彼幽忧疾。快饮无不消，如霜得春日。方知曲糵灵，万物无与匹。', 'label': 1}
{'text': '田家少闲月，五月人倍忙。夜来南风起，小麦覆陇黄。妇姑荷箪食，童穉携壶浆。相随饷田去，丁壮在南冈。足蒸暑土气，背灼炎天光。力尽不知热，但惜夏日长。复有贫妇人，抱子在其傍。右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德，曾不事农桑。吏禄三百石，岁晏有余粮。念此私自愧尽日不能忘。', 'label': 0}
{'text': '骤雨清秋夜，金波耿玉绳。天河元自白，江浦向来澄。映物连珠断，缘空一镜升。余光隐更漏，况乃露华凝。', 'label': 1}
{'text': '少年怪我问如何，何事朝朝醉复歌。号作乐天应不错，忧愁时少乐时多。', 'label': 1}
{'text': '近郭看殊境，独游常鲜懽。逢君驻缁锡，观貌称林峦。湖满景方霁，野香春未阑。爱泉移席近，闻石辍棋看。风止松犹韵，花繁露未干。桥形出树曲，岩影落池寒别路千嶂里，诗情暮云端。他年买山处，似此得隳官。', 'label': 1}
{'text': '勋业终归马伏波，功曹非复汉萧何。扁舟系缆沙边久，南国浮云水上多。独把鱼竿终远去，难随鸟翼一相过。知君未爱春湖色，兴在骊驹白玉珂。', 'label': 0}
{'text': '秋风吹胡霜，凋此檐下芳。折芳怨岁晚，离别凄以伤。谬攀青琐贤，延我于北堂。君为长沙客，我独之夜郎。劝此一杯酒，岂惟道路长。割珠两分赠，寸心贵不忘。何必儿女仁，相看泪成行。', 'label': 0}
{'text': '管急弦繁拍渐稠，绿腰宛转曲终头。诚知乐世声声乐，老病人听未免愁。', 'label': 1}
{'text': '冥冥甲子雨，已度立春时。轻箑烦相向，纤𫄨恐自疑。烟添才有色，风引更如丝。直觉巫山暮，兼催宋玉悲。', 'label': 0}
{'text': '万事云烟忽过，一身蒲柳先衰。而今何事最相宜。宜醉宜游宜睡。早趁催科了纳，更量出入收支。乃翁依旧管些儿。管竹管山管水。', 'label': 1}
{'text': '汉家秦地月，流影照明妃。一上玉关道，天涯去不归。汉月还从东海出，明妃西嫁无来日。燕支长寒雪作花，蛾眉憔悴没胡沙。生乏黄金枉图画，死留青冢使人嗟。', 'label': 1}
{'text': '溪边白鹭。来吾告汝。溪里鱼儿堪数。主人怜汝汝怜鱼，要物我、欣然一处。白沙远浦。青泥别渚。剩有虾跳鳅舞。任君飞去饱时来，看头上、风吹一缕。', 'label': 0}
{'text': '半欲天明半未明，醉闻花气睡闻莺。𤞇儿撼起钟声动，二十年前晓寺情。', 'label': 1}
{'text': '西斋寂已暮，叩门声樀樀。知是君宿来，自拂尘埃席。村家何所有，茶果迎来客。贫静似僧居，竹林依四壁。厨灯斜影出，檐雨余声滴。', 'label': 1}
{'text': '酒潮匀颊双眸溜。美映远山横秀。风流俊雅，娇痴体态，眼前稀有。莲步弯弯，移归拍里，凌波难偶。对仙源醉眼，玉纤笼巧，拨轻声、鱼纹皱。我自多情多病，对人前、只推伤酒。瞒他不得，诗情懒倦，沈腰销瘦。多谢东君，殷勤知我，曲翻红袖。拼来朝又是，扶头不起，江楼知不。', 'label': 1}
{'text': '苍苍云松，落落绮皓。春风尔来为阿谁，胡蝶忽然满芳草。秀眉霜雪颜桃花，骨青髓绿长美好。称是秦时避世人，劝酒相欢不知老。各守兔鹿志，耻随龙虎争。歘起佐太子，汉王乃复惊。顾谓戚夫人，彼翁羽翼成。归来南山下，泛若云无情。举觞酹巢由，洗耳何独清？浩歌望嵩岳，意气还相倾。', 'label': 1}
{'text': '花几许，已报八分催。却问主人何处去，且容老子个中来。花外主人回。年时客，如今安在哉。正喜锦宫城烂漫，忽惊花鸟使摧颓。世事只添杯。', 'label': 1}
{'text': '梦上高高天，高高苍苍高不极。下视五岳块累累，仰天依旧苍苍色。蹋云耸身身更上，攀天上天攀未得。西瞻若水兔轮低，东望蟠桃海波黑。日月之光不到此，非暗非明烟塞塞。天悠地远身跨风，下无阶梯上无力。来时畏有他人上，截断龙胡斩鹏翼。茫茫漫漫方自悲，哭向青云椎素臆。哭声厌咽旁人恶，唤起惊悲泪飘露。千惭万谢唤厌人，向使无君终不寤。', 'label': 0}
{'text': '山头南郭寺，水号北流泉。老树空庭得，清渠一邑传。秋花危石底，晚景卧钟边。俯仰悲身世，溪风为飒然。', 'label': 0}
{'text': '苦竹岭头秋月辉，苦竹南枝鹧鸪飞。嫁得燕山胡雁婿，欲衔我向雁门归。山鸡翟雉来相劝，南禽多被北禽欺。紫塞严霜如剑戟，苍梧欲巢难背违。我今誓死不能去，哀鸣惊叫泪沾衣。', 'label': 0}
{'text': '莺入新年语，花开满故枝。天青风卷幔，草碧水通池。牢落官军速，萧条万事危。鬓毛元自白，泪点向来垂。不是无兄弟，其如有别离。巴山春色静，北望转逶迤。', 'label': 1}
{'text': '枫叶白苹秋未老，晚风吹泛轻艎。青山沥沥水茫茫。情随流水远，恨逐暮山长。一点相思千点泪，眼前无限情伤。佳人犹自捧离觞。阳关休唱彻，唱彻断人肠。', 'label': 0}
{'text': '久辞荣禄遂初衣，曾向长生说息机。真诀自从茅氏得，恩波宁阻洞庭归。瑶台含雾星辰满，仙峤浮空岛屿微。借问欲栖珠树鹤，何年却向帝城飞。', 'label': 1}
{'text': '何处深春好，春深兰若家。当香收柏叶，养蜜近梨花。野迳宜行乐，游人尽驻车。菜园篱落短，遥见桔槔斜。', 'label': 1}
{'text': '清溪奔快。不管青山碍。千里盘盘平世界。更著溪山襟带。古今陵谷茫茫。市朝往往耕桑。此地居然形胜，似曾小小兴亡。', 'label': 1}
{'text': '春衫细薄马蹄轻，一日迟迟进一程。野枣花含新蜜气，山禽语带破匏声。垂鞭晚就槐阴歇，低倡闲冲柳絮行。忽忆家园须速去，樱桃欲熟笋应生。', 'label': 0}
{'text': '看公风骨，似长松磊落，多生奇节。世上儿曹都蓄缩，冻芋旁堆秋瓞。结屋溪头，境随人胜，不是江山别。紫云如阵，妙歌争唱新阕。尊酒一笑相逢，与公臭味，菊茂兰须悦。天上四时调玉烛，万事宜询黄发。看取东归，周家叔父，手把元龟说。祝公长似，十分今夜明月。', 'label': 1}
{'text': '暂辞鸳鹭出蓬瀛，忽拥貔貅镇粤城。闽岭夏云迎皂盖，建溪秋树映红旌。山川远地由来好，富贵当年别有情。了却人间婚嫁事，复归朝右作公卿。', 'label': 1}
{'text': '前之夕，织女渡河边。天上一朝元五日，人间小住亦千年。相合降神仙。当富贵，掩鼻正高眠。欲语会稽仍小待，不知文举更堪怜。蔗境在顽坚。', 'label': 1}
{'text': '南岳自兹近，湘流东逝深。和风引桂楫，春日涨云岑。回首过津口，而多枫树林。白鱼困密网，黄鸟喧嘉音。物微限通塞，恻隐仁者心。瓮余不尽酒，膝有无声琴。圣贤两寂寞，眇眇独开襟。', 'label': 1}
{'text': '风光烟火清明日，歌哭悲欢城市间。何事不随东洛水，谁家又葬北邙山。中桥车马长无已，下渡舟航亦不闲。冢墓累累人扰扰，辽东怅望鹤飞还。', 'label': 0}
{'text': '当日相逢，枕衾清夜纱窗冷。翠梅低映。汗湿香腮粉。美满风情，结下无穷恨。凭谁问。此心难尽。说与他争信。', 'label': 0}
{'text': '夜寒生酒思，晓雪引诗情。热饮一两盏，冷吟三五声。铺花怜地冻，销玉畏天晴。好拂乌巾出，宜披鹤氅行。', 'label': 1}
{'text': '银珰谒者引蜺旌，霞帔仙官到赤城。白鹤迎来天乐动，金龙掷下海神惊。元君伏奏归中禁，武帝亲斋礼上清。何事夷门请诗送，梁王文字上声名。', 'label': 1}
{'text': '山色横侵蘸晕霞。湘川风静吐寒花。远林屋散尚啼鸦。梦到故园多少路，酒醒南望隔天涯。月明千里照平沙。', 'label': 0}
{'text': '前年渝州杀刺史，今年开州杀刺史。群盗相随剧虎狼，食人更肯留妻子。', 'label': 0}
{'text': '九日悲秋不到心。凤城歌管有新音。风凋碧柳愁眉淡，露染黄花笑靥深。初见雁，已闻砧。绮罗丛里胜登临。须教月户纤纤玉，细捧霞觞滟滟金。', 'label': 1}
{'text': '令节成吾老，他时见汝心。浮生看物变，为恨与年深。长葛书难得，江州涕不禁。团圆思弟妹，行坐白头吟。', 'label': 0}
{'text': '去年何时君别妾，南园绿草飞蝴蝶。今岁何时妾忆君，西山白雪暗晴云。玉关去此三千里，欲寄音书那可闻。', 'label': 0}
{'text': '旧径开桃李，新池凿凤皇。只添丞相阁，不改午桥庄。远处尘埃少，闲中日月长。青山为外屏，绿野是前堂。引水多随势，栽松不趁行。年华玩风景，春事看农桑。花妒谢家妓，兰偷荀令香。游丝飘酒席，瀑布溅琴床。巢许终身稳，萧曹到老忙。千年落公便，进退处中央。', 'label': 1}
{'text': '连天际海白皑皑，好上高楼望一回。何处更能分道路，此时兼不认池台。万重云树山头翠，百尺花楼江畔开。素壁联题分韵句，红炉巡饮暖寒杯。冰铺湖水银为面，风卷汀沙玉作堆。绊惹舞人春艳曳，句留醉客夜裴回。输将虚白堂前鹤，失却樟亭驿后梅。别有故情偏忆得，曾经穷苦照书来。', 'label': 1}
{'text': '涌金门外上船场。湖山堂。众贤堂。到几凄凉，城角夜吹霜。谁识两峰相对语，天惨惨，水茫茫。月移疏影傍人墙。怕昏黄。又昏黄。旧日朱门，四圣暗飘香。驿使不来春又老，南共北，断人肠。', 'label': 0}
{'text': '柳丝长，桃叶小。深院断无人到。红日淡，绿烟晴。流莺三两声。雪香浓，檀晕少。枕上卧枝花好。春思重，晓妆迟。寻思残梦时。', 'label': 1}
{'text': '朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁，恐是霍嫖姚。', 'label': 0}
{'text': '别业埇城北，抛来二十春。改移新径路，变换旧村邻。有税田畴薄，无官弟侄贫。田园何用问，强半属他人。', 'label': 1}
{'text': '有鸟有鸟真白鹤，飞上九霄云漠漠。司晨守夜悲鸡犬，啄腐吞腥笑雕鹗。尧年值雪度关山，晋室闻琴下寥廓。辽东尽尔千岁人，怅望桥边旧城郭。', 'label': 0}
{'text': '二毛生镜日，一叶落庭时。老去争由我，愁来欲泥谁。空销闲岁月，不见旧亲知。唯弄扶床女，时时强展眉。', 'label': 0}
{'text': '倚石攀箩歇病身，青笻竹仗白纱巾。他时画出庐山障，便是香炉峰上人。', 'label': 1}
{'text': '越王句践破吴归，义士还乡尽锦衣。宫女如花满春殿，只今惟有鹧鸪飞。', 'label': 1}
{'text': '青琐陪双入，铜梁阻一辞。风尘逢我地，江汉哭君时。次第寻书札，呼儿检赠诗。发挥王子表，不愧史臣词。', 'label': 1}
{'text': '暗生魑魅蠹生虫，何异谗生疑阻中。但使武皇心似烛，江充不敢作江充。', 'label': 0}
{'text': '尚有竹间路，永无綦下尘。一闻流水曲，重忆餐霞人。', 'label': 1}
{'text': '野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。', 'label': 1}
{'text': '去岁清明日，南巴古郡楼。今年寒食夜，西省凤池头。并上新人直，难随旧伴游。诚知视草贵，未免对花愁。鬓发茎茎日，光阴寸寸流。经春不同宿，何异在忠州。', 'label': 1}
{'text': '一鹤东飞过沧海，放心散漫知何在。仙人浩歌望我来，应攀玉树长相待。尧舜之事不足惊，自余嚣嚣直可轻。巨鳌莫戴三山去，我欲蓬莱顶上行。', 'label': 1}
{'text': '晰晰燎火光，氲氲腊酒香。嗤嗤童稚戏，迢迢岁夜长。堂上书帐前，长幼合成行。以我年最长，次第来称觞。七十期渐近，万绿心已忘。不唯少欢乐，兼亦无悲伤。素屏应居士，青衣侍孟光。夫妻老相对，各坐一绳床。', 'label': 1}
{'text': '黑潭水深黑如墨，传有神龙人不识。潭上架屋官立祠，龙不能神人神之。丰凶水旱与疾疫，乡里皆言龙所为。家家养豚漉清酒，朝祈暮赛依巫口。神之来兮风飘飘，纸钱动兮锦伞摇。神之去兮风亦静，香火灭兮杯盘冷。肉堆潭岸石，酒泼庙前草。不知龙神享几多，林鼠山狐长醉饱。狐何幸，豚何辜，年年杀豚将𫗪狐。狐假龙神食豚尽，九重泉底龙知无。', 'label': 1}
{'text': '华亭入翠微，秋日乱清晖。崩石欹山树，清涟曳水衣。紫鳞冲岸跃，苍隼护巢归。向晚寻征路，残云傍马飞。', 'label': 1}
{'text': '烟景澹蒙蒙，池边微有风。觉寒蛬近壁，知瞑鹤归笼。长貌随年改，衰情与物同。夜来霜厚薄，梨叶半低红。', 'label': 0}
{'text': '我本江湖上，悠悠任运身。朝随卖药客，暮伴钓鱼人。迹为烧丹隐，家缘嗜酒贫。经过剡谿雪，寻觅武陵春。岂有疏狂性，堪为侍从臣。仰头惊凤阙，下口触龙鳞。剑佩辞天上，风波向海滨。非贤虚偶圣，无屈感求伸。昔去曾同日，今来即后尘。中年俱白发，左宦各朱轮。长短才虽异，荣枯事略均。殷勤李员外，不合不相亲。', 'label': 0}
{'text': '浔阳少有风情客，招宿湖亭尽却回。水槛虚凉风月好，夜深谁共阿怜来。', 'label': 1}
{'text': '感极都无梦，魂销转易惊。风帘半钩落，秋月满床明。怅望临阶坐，沈吟绕树行。孤琴在幽匣，时迸断弦声。', 'label': 0}
{'text': '人间四月芳菲尽，山寺桃花始盛开。长恨春归无觅处，不知转入此中来。', 'label': 1}
{'text': '年年塞下丁，长作出塞兵。自从冒顿彊，官筑遮虏城。筑城须努力，城高遮得贼。但恐贼路多，有城遮不得。丁口传父口，莫问城坚不。平城被虏围，汉𣃁城墙走。因兹虏请和，虏往骑来多。半疑兼半信，筑城犹嵯峨。筑城安敢烦，愿听丁一言。请筑鸿胪寺，兼愁虏出关。', 'label': 0}
{'text': '闲居静侣偶相招，小饮初酣琴欲调。我正风前弄秋思，君应天上听云韶。时和始见陶钧力，物遂方知盛圣朝。双凤栖梧鱼在藻，飞沈随分各逍遥。', 'label': 1}
{'text': '稚子怜圆网，佳人祝喜丝。那知缘暗隙，忽被啮柔肌。毒腠攻犹易，焚心疗恐迟。看看长祅绪，和扁欲涟洏。', 'label': 1}
{'text': '黄草峡西船不归，赤甲山下行人稀。秦中驿使无消息，蜀道兵戈有是非。万里秋风吹锦水，谁家别泪湿罗衣。莫愁剑阁终堪据，闻道松州已被围。', 'label': 0}
{'text': '满山残雪满山风，野寺无门院院空。烟火渐稀孤店静，月明深夜古楼中。', 'label': 1}
{'text': '隐者柴门内，畦蔬绕舍秋。盈筐承露薤，不待致书求。束比青刍色，圆齐玉箸头。衰年关鬲冷，味煖幷无忧。', 'label': 0}
{'text': '天教命薄。青楼占得声名恶。对酒当歌寻思著。月户星窗，多少旧期约。相逢细语初心错。两行红泪尊前落。霞觞且共深深酌。恼乱春宵，翠被都闲却。', 'label': 1}
{'text': '天上何所有，迢迢白玉绳。斜低建章阙，耿耿对金陵。汉水旧如练，霜江夜清澄。长川泻落月，洲渚晓寒凝。独酌板桥浦，古人谁可征。玄晖难再得，洒酒气填膺。', 'label': 0}
{'text': '江上新楼名四望，东西南北水茫茫。无由得与君携手，同凭栏干一望乡。', 'label': 0}
{'text': '去年八月哭微之，今年八月哭敦诗。何堪老泪交流日，多是秋风摇落时。泣罢几回深自念，情来一倍苦相思。同年同病同心事，除却苏州更是谁。', 'label': 1}
{'text': '山木苍苍落日曛，竹竿袅袅细泉分。郡人入夜争余沥，竖子寻源独不闻。病渴三更回白首，传声一注湿青云。曾惊陶侃胡奴异，怪尔常穿虎豹群。', 'label': 1}
{'text': '悠悠洛阳梦，郁郁灞陵树。落日正西归，逢君又东去。', 'label': 1}
{'text': '往岁曾为西邑吏，惯从骆口到南秦。三时云冷多飞雪，二月山寒少有春。我思旧事犹惆怅，君作初行定苦辛。任赖愁猿寒不叫，若闻猿叫更愁人。', 'label': 0}
{'text': '洞庭犹在目，青草续为名。宿桨依农事，邮签报水程。寒冰争倚薄，云月递微明。湖雁双双起，人来故北征。', 'label': 1}
{'text': '江水三回曲，愁人两地情。磨围山下色，明月峡中声。晚后连天碧，秋来彻底清。临流有新恨，照见白须生。', 'label': 0}
{'text': '红紫共纷纷，祗承老使君。移舟木兰櫂，行酒石榴裙。水色窗窗见，花香院院闻。恋他官舍住，双鬓白如云。', 'label': 1}
{'text': '童儿汲井华，惯捷缾上手。沾洒不濡地，埽除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总箝口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。', 'label': 1}
{'text': '传语李君劳寄马，病来唯著杖扶身。纵拟强骑无出处，却将牵与趁朝人。', 'label': 1}
{'text': '久游巴子国，屡入武侯祠。竹日斜虚寝，溪风满薄帷。君臣当共济，贤圣亦同时。翊戴归先主，幷吞更出师。虫虵穿画壁，巫觋醉蛛丝。歘忆吟梁父，躬耕也未迟。', 'label': 1}
{'text': '庐山东南五老峰，青天削出金芙蓉。九江秀色可揽结，吾将此地巢云松。', 'label': 1}
{'text': '一眼汤泉流向东，浸泥浇草煖无功。骊山温水因何事，流入金铺玉甃中。', 'label': 1}
{'text': '我游东亭不见君，沙上行将白鹭群。白鹭行时散飞去，又如雪点青山云。欲往泾溪不辞远，龙门蹙波虎眼转。杜鹃花开春已阑，归向陵阳钓鱼晚。', 'label': 1}
{'text': '我笑共工缘底怒。触断峨峨天一柱。补天又笑女娲忙，却将此石投闲处。野烟荒草路。先生柱杖来看汝。倚苍苔，摩挲试问，千古几风雨。长被儿童敲火苦。时有牛羊磨角去。霍然千丈翠岩屏，锵然一滴甘泉乳。结亭三四五。会相暖热携歌舞。细思量，古来寒士，不遇有时遇。', 'label': 1}
{'text': '百花头上开，冰雪寒中见。霜月定相知，先识春风面。主人情意深，不管江妃怨。折我最繁枝，还许冰壶荐。', 'label': 1}
{'text': '从君勇断抛名后，世路荣枯见几回。门外红尘人自走，瓮头清酒我初开。三冬学任胸中有，万户侯须骨上来。何幸相招同醉处，洛阳城里好池台。', 'label': 1}
{'text': '雪颔霜髯不自惊。更将翦采发春荣。羞颜未醉已先赬。莫唱黄鸡并白发，且呼张丈唤殷兄。有人归去欲卿卿。', 'label': 1}
{'text': '裂素持作书，将寄万里怀。眷眷待远信，竟岁无人来。征鸿务随阳，又不为我栖。委之在深箧，蠹鱼坏其题。何如投水中，流落他人开。不惜他人开，但恐生是非。', 'label': 0}
{'text': '珠压相於，胭脂同傅。樊家更共谁家语。梢头结取一番愁，玉箫不会双双侣。风送流莺，前歌後舞。并桃欲吐含来往。双飞燕子自相衔，会教唇舌调鹦鹉。', 'label': 1}
{'text': '昨日东楼醉，还应倒接䍠。阿谁扶上马，不省下楼时。', 'label': 1}
{'text': '怪君不喜仕，又不游州里。今日到幽居，了然知所以。宿君石溪亭，潺湲声满耳。饮君螺杯酒，醉卧不能起。见君五老峰，益悔居城市。爱君三男儿，始叹身无子。余方𬬻峰下，结室为居士。山北与山东，往来从此始。', 'label': 0}
{'text': '槐花雨润新秋地，桐叶风翻欲夜天。尽日后厅无一事，白头老监枕书眠。', 'label': 1}
{'text': '秋日野亭千橘香，玉盘锦席高云凉。主人送客何所作，行酒赋诗殊未央。衰老应为难离别，贤声此去有辉光。预传籍籍新京尹，青史无劳数赵张。', 'label': 1}
{'text': '欲悟色空为佛事，故栽芳树在僧家。细看便是华严偈，方便风开智慧花。', 'label': 1}
{'text': '红粉靓梳妆，翠盖低风雨。占断人间六月凉，期月鸳鸯浦。根底藕丝长，花里莲心苦。只为风流有许愁，更衬佳人步。', 'label': 1}
{'text': '掩鼻人间臭腐场。古来惟有酒偏香。自从归住云烟畔，直到而今歌舞忙。呼老伴，共秋光。黄花何事避重阳。要知烂熳开时节，直待西风一夜霜。', 'label': 0}
{'text': '西风处士，例一枝团月，咸平印印。千古诗宗传不绝，至竟被渠道尽。雪返香魂，霜吹晓怨，肯受东君聘。罗浮梦转，兔环知是谁孕。未说烟雨江南，垂垂青子，须要调金鼎。愁绝西山明秀处，依旧鹤南飞影。我白君元，君词我和，各自为长庆。後来桃李，遥遥别是花信。', 'label': 1}
{'text': '濯足云水客，折腰簪笏身。諠闲迹相背，十里别经旬。忽因乘逸兴，莫惜访嚣尘。窗前故栽竹，与君为主人。', 'label': 1}
{'text': '稼轩日向儿童说。带湖买得新风月。头白早归来。种花花已开。功名浑是错。更莫思量着。见说小楼东。好山千万重。', 'label': 1}
{'text': '十亩之宅，五亩之园。有水一池，有竹千竿。勿谓土狭，勿谓地偏。足以容膝，足以息肩。有堂有庭，有桥有船。有书有酒，有歌有弦。有叟在中，白须飘然。识分知足，外无求焉。如鸟择木，姑务巢安。如龟居坎，不知海宽。灵鹤怪石，紫菱白莲。皆吾所好，尽在吾前。时饮一杯，或吟一篇。妻孥熙熙，鸡犬闲闲。优哉游哉，吾将终老乎其间。', 'label': 1}
{'text': '见说岷峨凄怆，旋闻江汉澄清。但觉秋来归梦好，西南自有长城。东府三人最少，西山八国初平。莫负花溪纵赏，何妨药市微行。拭问当垆人在否，空教是处闻名。唱著子渊新曲，应须分外含情。', 'label': 1}
{'text': '明府岂辞满，藏身方告劳。青钱买野竹，白帻岸江皋。爱酒晋山简，能诗何水曹。时来访老疾，步屧到蓬蒿。', 'label': 1}
{'text': '掌纶不称吾应笑，典郡无能我自知。别诏忽惊新命出，同寮偶与夙心期。春坊潇洒优闲地，秋鬓苍浪老大时。独占二疏应未可，龙楼见拟觅分司。', 'label': 0}
{'text': '江上日多雨，萧萧荆楚秋。高风下木叶，永夜揽貂裘。勋业频看镜，行藏独倚楼。时危思报主，衰谢不能休。', 'label': 0}
{'text': '软褥短屏风，昏昏醉卧翁。鼻香茶熟后，腰暖日阳中。伴老琴长在，迎春酒不空。可怜闲气味，唯欠与君同。', 'label': 1}
{'text': '人老何所乐，乐在归乡国。我归故园来，九度逢寒食。故园在何处，池馆东城侧。四邻梨花时，二月伊水色。岂独好风土，仍多旧亲戚。出去恣欢游，归来聊燕息。有官供禄俸，无事劳心力。但恐优稳多，微躬销不得。', 'label': 1}
{'text': '山头望，波光泼眼。', 'label': 1}
{'text': '得道无古今，失道还衰老。自笑镜中人，白发如霜草。扪心空叹息，问影何枯槁。桃李竟何言，终成南山皓。', 'label': 0}
{'text': '园杏红萼坼，庭兰紫芽出。不觉春已深，今朝二月一。去冬病疮痏，将养遵医术。今春入道场，清净依僧律。尝闻圣贤语，所慎斋与疾。遂使爱酒人，停杯一百日。明朝二月二，疾平斋复毕。应须挈一壶，寻花觅韦七。', 'label': 1}
{'text': '飘飘江风起，萧飒海树秋。登舻美清夜，挂席移轻舟。月随碧山转，水合青天流。杳如星河上，但觉云林幽。归路方浩浩，徂川去悠悠。徒悲蕙草歇，复听菱歌愁。岸曲迷后浦，沙明瞰前洲。怀君不可见，望远增离忧。', 'label': 0}
{'text': '白衣曾拜汉尚书，今日恩光到敝庐。再入龙楼称绮季，应缘狗监说相如。中郎南镇权方重，内史高斋兴有余。遥想敬亭春欲暮，百花飞尽柳花初。', 'label': 1}
{'text': '绀殿横江上，青山落镜中。岸回沙不尽，日暎水成空。天乐流香阁，莲舟飏晚风。恭陪竹林宴，留醉与陶公。', 'label': 1}
{'text': '云想衣裳花想容，春风拂槛露华浓。若非群玉山头见，会向瑶台月下逢。', 'label': 1}
{'text': '独宿望海楼，夜深珍木冷。僧房已闭户，山月方出岭。碧池涵剑彩，宝刹摇星影。却忆郡斋中，虚眠此时景。', 'label': 1}
{'text': '银蟾光满，弄馀辉、冷浸江梅无力。缓引柔条浮素蕊，横在闲窗虚壁。染纸挥毫，粉涂墨晕，不似今端的。天然造化，别是一般，清瘦踪迹。今夜翠葆堂深，梦回风定，因月才相识。先自离愁，那更被、晓角残更催逼。曙色将分，轻阴移尽，过眼难寻觅。江南图上，画工应为描得。', 'label': 0}
{'text': '江城如画里，山晓望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。', 'label': 1}
{'text': '一生休戚与穷通，处处相随事事同。未死又怜沧海郡，无儿俱作白头翁。展眉只仰三杯后，代面唯凭五字中。为向两州邮吏道，莫辞来去递诗筒。', 'label': 1}
{'text': '白龙改常服，偶被豫且制。谁使尔为鱼，徒劳诉天帝。作书报鲸鲵，勿恃风涛势。涛落归泥沙，翻遭蝼蚁噬。万乘慎出入，柏人以为识。', 'label': 1}
{'text': '选曹分五岭，使者历三湘。才美膺推荐，君行佐纪纲。佳声斯共远，雅节在周防。明白山涛鉴，嫌疑陆贾装。故人湖外少，春日岭南长。凭报韶州牧，新诗昨寄将。', 'label': 1}
{'text': '南海春天外，功曹几月程。峡云笼树小，湖日落船明。交趾丹砂重，韶州白葛轻。幸君因旅客，时寄锦官城。', 'label': 1}
{'text': '锦城丝管日纷纷，半入江风半入云。此曲秪应天上有，人间能得几回闻。', 'label': 1}
{'text': '闲绕洛阳城，无人知姓名。病乘篮轝出，老著茜衫行。处处花相引，时时酒一倾。借君溪阁上，醉咏两三声。', 'label': 1}
{'text': '金谷园中黄袅娜，曲江亭畔碧婆娑。老来处处游行遍，不似苏州柳最多。絮扑白头条拂面，使君无计奈春何。', 'label': 0}
{'text': '蚁子生无处，偏因湿处生。阴霪烦扰攘，拾粒苦譻𫍾。床上主人病，耳中虚藏鸣。雷霆翻不省，闻汝作牛声。', 'label': 0}
{'text': '小园新种红樱树，闲绕花行便当游。何必更随鞍马队，冲泥蹋雨曲江头。', 'label': 1}
{'text': '齐眉举，彩侍紫霞卮。天上九朝凫冉冉，尊前一笑玉差差。人唱自家词。篱下菊，醉把一枝枝。花水乞君三十斛，秋风记我一联诗。留看晚香时。', 'label': 1}
{'text': '仙游渡颍水，访隐同元君。忽遗苍生望，独与洪崖群。卜地初晦迹，兴言且成文。却顾北山断，前瞻南岭分。遥通汝海月，不隔嵩丘云。之子合逸趣，而我钦清芬。举迹倚松石，谈笑迷朝曛。益愿狎青鸟，拂衣栖江𣸣。', 'label': 1}
{'text': '明公莫讶容州远，一路潇湘景气浓。斑竹初成二妃庙，碧莲遥耸九疑峰。禁林闻道长倾凤，池水那能久滞龙。自叹风波去无极，不知何日又相逢。', 'label': 1}
{'text': '案头历日虽未尽，向后唯残六七行。床下酒瓶虽不满，犹应醉得两三场。病身不许依年老，拙宦虚教逐日忙。闻健偷闲且勤饮，一杯之外莫思量。', 'label': 0}
{'text': '小亭门向月斜开，满地凉风满地苔。此院好弹秋思处，终须一夜抱琴来。', 'label': 0}
{'text': '不愤江梅喷暗香。春前腊後正凄凉。霜风雪月忍思量。斜倚幽林如有恨，玉鳞飞後转堪伤。时人那解识孤芳。', 'label': 0}
{'text': '竟日语还默，中宵栖复惊。身囚缘彩翠，心苦为分明。暮起归巢思，春多忆侣声。谁能拆笼破，从放快飞鸣。', 'label': 1}
{'text': '我昔三十六，写貌在丹青。我今四十六，衰悴卧江城。岂比十年老，曾与众苦幷。一照旧图画，无复昔仪形。形影默相顾，如弟对老兄。况使他人见，能不昧平生。羲和鞭日走，不为我少停。形骸属日月，老去何足惊。所恨凌烟阁，不得画功名。', 'label': 0}
{'text': '讲柳谈花，我从来口快，忺说他家。眼前见了，无限楚女吴娃。千停万稳，较量来、终不如他。便做得，宫仪院体，歌谈不带烟花。从前万事堪夸。爱拈笺弄管，锦字敧斜。新来与人臑著，不许胡巴。嚎懑谩惹，料福缘、浅似他些。谁为我，传诗递曲，殷勤题上窗纱。', 'label': 1}
{'text': '忠万楼中南北望，南州烟水北州云。两州何事偏相忆，各是笼禽作使君。', 'label': 1}
{'text': '黍香酒初熟，菊暖花未开。闲听竹枝曲，浅酌茱萸杯。去年重阳日，漂泊湓城隈。今岁重阳日，萧条巴子台。旅鬓寻已白，乡书久不来。临觞一搔首，座客亦裴回。', 'label': 1}
{'text': '阊门四望郁苍苍，始觉州雄土俗强。十万夫家供课税，五千子弟守封疆。阖闾城碧铺秋草，乌鹊桥红带夕阳。处处楼前飘管吹，家家门外泊舟航。云埋虎寺山藏色，月耀娃宫水放光。曾赏钱唐嫌茂苑，今来未敢苦夸张。', 'label': 0}
{'text': '天将今夜月，一遍洗寰瀛。暑退九霄净，秋澄万景清。星辰让光彩，风露发晶英。能变人间世，翛然是玉京。', 'label': 1}
{'text': '明丽碧天霞，丰茸紫绶花。香闻荀令宅，艳入孝王家。几岁自荣乐，高情方叹嗟。有人移上苑，犹足占年华。', 'label': 1}
{'text': '劝我酒，我不辞，请君歌，歌莫迟。歌声长，辞亦切，此辞听者堪愁绝。洛阳女儿面似花，河南大尹头如雪。', 'label': 0}
{'text': '燕违戊己鹊避岁，兹事因何羽族知。疑有凤凰颁鸟历，一时一日不参差。', 'label': 1}
{'text': '临风杪秋树，对酒长年人。醉貌如霜叶，虽红不是春。', 'label': 0}
{'text': '故人博罗尉，遗我山姜花。采从碧海上，来自谪仙家。云涛润孤根，阴火照晨葩。静摇扶桑日，艳对瀛洲霞。世人爱芳辛，搴撷忘幽遐。传名入帝里，飞驿辞天涯。王济本尚味，石崇方鬬奢。雕盘多不识，绮席乃增华。驿马损筋骨，贵人滋齿牙。顾予藜藿士，持此重咨嗟。', 'label': 1}
{'text': '竹部竹山近，岁伐竹山竹。伐竹岁亦深，深林隔深谷。朝朝冰雪行，夜夜豺狼宿。科首霜断蓬，枯形烧余木。一束十余茎，千钱百余束。得钱盈千百，得粟盈斗斛。归来不买食，父子分半菽。持此欲何为，官家岁输促。我来荆门掾，寓食公堂肉。岂惟遍妻孥，亦以及僮仆。分尔有限资，饱我无端腹。愧尔不复言，尔生何太蹙。', 'label': 0}
{'text': '下马襄阳郭，移舟汉阴驿。秋风截江起，寒浪连天白。本是多愁人，复此风波夕。', 'label': 0}
{'text': '樝梨且缀碧，梅杏半传黄。小子幽园至，轻笼熟柰香。山风犹满把，野露及新尝。欲寄江湖客，提携日月长。', 'label': 1}
{'text': '一醉醒来春又残。野棠梨雨泪阑干。玉笙声里鸾空怨。罗幕香中燕未还。终易散，且长闲。莫教离恨损朱颜。谁堪共展鸳鸯锦，同过西楼此夜寒。', 'label': 0}
{'text': '天地有中气，第一是中元。新秋七七，月出河汉斗牛间。正是使君初度，如见中州河岳，绿鬓又朱颜。茎露一杯酒，清彻瑞人寰。大暑退，潢潦净，彩云斑。三壬三甲厚重，屹不动如山。从此五风十雨，自可三年一日，香寝镇狮蛮。起舞愿公寿，未可愿公还。', 'label': 1}
{'text': '昨日东林看讲时，都人象马蹋琉璃。雪山童子应前世，金粟如来是本师。一锡言归九城路，三衣曾拂万年枝。休公久别如相问，楚客逢秋心更悲。', 'label': 0}
{'text': '五上两漫天，因师忏业缘。漫天无尽日，浮世有穷年。', 'label': 0}
{'text': '无处著春光。天上飞来诏十行。父老欢呼童稚舞，前江。千载周家孝义乡。草木尽芬芳。更觉溪头水也香。我道乌头门侧畔，诸郎。准备他年昼锦堂。', 'label': 1}
{'text': '千林落叶声声悲。听凄惨、江皋雁飞。难似玉肌，总惊花貌，压倒芳菲。香心吐尽因谁。料调鼎、工夫易期。休唱阳关，莫歌白雪，雨泪沾衣。', 'label': 0}
{'text': '水满平塘过雨，洗妆红褪芙蕖。绿荷美影荫龟鱼。无限闲中景趣。潇洒高堂邃馆，那堪左右图书。凌云赋得似相如。多少风流态度。', 'label': 1}
{'text': '晚色沈沈，雨声寂莫，夜寒初冻云头。晓来阶砌，一捻冷光浮。目断江天霭霭，低迷映、绿竹修修。多才客，高吟柳絮，还更上层楼。烹茶，新试水，人间清楚，物外遨游。胜似他、销金暖帐情柔。细看流风迥舞，终日价、浅酌轻讴。醺醺地，美人翻曲，消尽古今愁。', 'label': 1}
{'text': '连山断处大江流，红斾逶迤镇上游。幕下翱翔秦御史，军前奔走汉诸侯。曾陪剑履升鸾殿，欲谒旌幢入鹤楼。假著绯袍君莫笑，恩深始得向忠州。', 'label': 1}
{'text': '怜君不久在通川，知已新提造化权。夔卨定求才济世，张雷应辨气冲天。那知沦落天涯日，正是陶钧海内年。肯向泥中抛折剑，不收重铸作龙泉。', 'label': 1}
{'text': '拾遗曾奏数行书，懒性从来水竹居。奉引滥骑沙苑马，幽栖真钓锦江鱼。谢安不倦登临费，阮籍焉知礼法疏。枉沐旌麾出城府，草茅无径欲教锄。', 'label': 0}
{'text': '野寺江天豁，山扉花竹幽。诗应有神助，吾得及春游。径石相萦带，川云自去留。禅枝宿众鸟，漂转暮归愁。', 'label': 1}
{'text': '十载仰高明，一见心相许。来日孤舟西水门。风饱征帆腹。後夜起相思，明月清江曲。若见秋风寒雁来，能寄音书否。', 'label': 0}
{'text': '寂寂独看金烬落，纷纷只见玉山颓。自羞不是高阳侣，一夜星星骑马回。', 'label': 0}
{'text': '决决涌岩穴，溅溅出洞门。向东应入海，从此不归源。似叶飘辞树，如云断别根。吾身亦如此，何日返乡园。', 'label': 0}
{'text': '徐邈能中酒圣贤。刘伶席地幕青天。潘郎白璧为谁连。无可奈何新白发，不如归去旧青山。恨无人借买山钱。', 'label': 1}
{'text': '与子避地西康州，洞庭相逢十二秋。远愧尚方曾赐履，竟非吾土倦登楼。久存胶漆应难并，一辱泥涂遂晚收。李杜齐名真忝窃，朔云寒菊倍离忧。', 'label': 0}
{'text': '秋风湖上萧萧雨。使君欲去还留住。今日漫留君。明朝愁杀人。佳人千点泪。洒向长河水。不用敛双蛾。路人啼更多。', 'label': 0}
{'text': '静得亭上境，远谐尘外踪。凭轩东南望，鸟灭山重重。竹露冷烦襟，杉风清病容。旷然宜真趣，道与心相逢。即此可遗世，何必蓬壶峰。', 'label': 1}
{'text': '景物一番新，熙熙时候。小院融和渐长昼。东君有意，为怜纤腰消瘦。软风吹破眉间皱。袅袅枝头，轻黄微透。舞到春深转清秀。锦囊多感，又更新来伤酒。断肠无语凭栏久。', 'label': 1}
{'text': '水南冠盖地，城东桃李园。雪消洛阳堰，春入永通门。淑景方霭霭，游人稍喧喧。年丰酒浆贱，日晏歌吹繁。中有老朝客，华发暎朱轩。从容三两人，藉草开一尊。尊前春可惜，身外事勿论。明日期何处，杏花游赵村。', 'label': 1}
{'text': '披衣未冠栉，晨起入前林。宿露残花气，朝光新叶阴。傍松人迹少，隔竹鸟声深。闲倚小桥立，倾头时一吟。', 'label': 1}
{'text': '下马东山路。恍临风、周情孔思，悠然千古。寂寞东家丘何在，缥缈危亭小鲁。试重上、岩岩高处。更忆公归西悲日，正濛濛、陌上多零雨。嗟费却，几章句。谢安雅志还成趣。记风流、中年怀抱，长携歌舞。政尔良难君臣事，晚听秦筝声苦。快满眼、松篁千亩。把似渠垂功名泪，算何如、且作溪山主。双白鸟，又飞去。', 'label': 1}
{'text': '棃花有思缘和叶，一树江头恼杀君。最似孀闺少年妇，白妆素袖碧纱裙。', 'label': 0}
{'text': '鞓红乾色无光霁。须是鲜鲜翠。け然一点系裙腰。不著人间金屋、恐难销。英英肯似焉支贵。漫脱红霞帔。落时且勿涴尘泥。留向天台洞口、泛吾诗。', 'label': 1}
{'text': '南康丹旐引魂回，洛阳篮舁送葬来。北邙原边尹村畔，月苦烟愁夜过半。妻孥兄弟号一声，十二人肠一时断。往者何人送者谁，乐天哭别师皋时。平生分义向人尽，今日哀冤唯我知。我知何益徒垂泪，篮轝回竿马回辔。何日重闻扫市歌，谁家收得琵琶伎。萧萧风树白杨影，苍苍露草青蒿气。更就坟前哭一声，与君此别终天地。', 'label': 0}
{'text': '无数涪江筏，鸣桡总发时。别离终不久，宗族忍相遗。白狗黄牛峡，朝云暮雨祠。所过频问讯，到日自题诗。', 'label': 0}
{'text': '五步一啄草，十步一饮水。适性遂其生，时哉山梁雉。梁上无罾缴，梁下无鹰鹯。雌雄与群雏，皆得终天年。嗟嗟笼下鸡，及彼池中雁。既有稻粱恩，必有牺牲患。', 'label': 0}
{'text': '逍遥公后世多贤，送尔维舟惜此筵。念我能书数字至，将诗不必万人传。时危兵甲黄尘里，日短江湖白发前。古往今来皆涕泪，断肠分手各风烟。', 'label': 1}
{'text': '含桃实已落，红薇花尚熏。冉冉三月尽，晚莺城上闻。独持一杯酒，南亭送残春。半酣忽长歌，歌中何所云。云我五十余，未是苦老人。刺史二千石，亦不为贱贫。天下三品官，多老于我身。同年登第者，零落无一分。亲故半为鬼，僮仆多见孙。念此聊自解，逢酒且欢欣。', 'label': 0}
{'text': '退朝还公府，骑吹息繁阴。吏散秋庭寂，乌啼烟树深。威生奉白简，道胜外华簪。风物清远目，功名怀寸阴。云衢念前侣，彩翰写冲襟。凉菊照幽径，败荷攒碧浔。感时江海思，报国松筠心。空愧寿陵步，芳尘何处寻。', 'label': 1}
{'text': '好去张公子，通家别恨添。两行秦树直，万点蜀山尖。御史新骢马，参军旧紫髯。皇华吾善处，于汝定无嫌。', 'label': 1}
{'text': '怪底寒梅，一枝雪里，直恁愁绝。问讯无言，依稀似妒，天上飞英白。江山一夜，琼瑶万顷，此段如何妒得。细看来，风流添得，自家越样标格。晓来楼上，对花临镜，学作半妆宫额。著意争妍，那知却有，人妒花颜色。无情休问，许多般事，且自访梅踏雪。待行过溪桥，夜半更邀素月。', 'label': 1}
{'text': '少年落魄楚汉间，风尘萧瑟多苦颜。自言管葛竟谁许，长吁莫错还闭关。一朝君王垂拂拭，剖心输丹雪胸臆。忽蒙白日回景光，直上青云生羽翼。幸陪鸾辇出鸿都，身骑飞龙天马驹。王公大人借颜色，金璋紫绶来相趋。当时结交何纷纷，片言道合惟有君。待吾尽节报明主，然后相携卧白云。', 'label': 1}
{'text': '夜到清溪宿，主人碧岩里。檐楹挂星斗，枕席响风水。月落西山时，啾啾夜猿起。', 'label': 0}
{'text': '见说瞿塘峡，斜衔滟滪根。难于寻鸟路，险过上龙门。羊角风头急，桃花水色浑。山回若鳌转，舟入似鲸吞。岸合愁天断，波跳恐地翻。怜君经此去，为感主人恩。', 'label': 0}
{'text': '萧史幽栖地，林间蹋凤毛。洑流何处入，乱石闭门高。客醉挥金椀，诗成得绣袍。清秋多宴会，终日困香醪。', 'label': 1}
{'text': '大贤为政即多闻，刺史真符不必分。尚有西郊诸葛庙，卧龙无首对江𣸣。', 'label': 1}
{'text': '江州去日听筝夜，白发新生不愿闻。如今格是头成雪，弹到天明亦任君。', 'label': 1}
{'text': '莫道谗言如浪深，莫言迁客似沙沈。千淘万漉虽辛苦，吹尽狂沙始到金。', 'label': 1}
{'text': '洛阳秋日正凄凄，君去西秦更向西。旧学三冬今转富，曾伤六翮养初齐。王城晓入窥丹凤，蜀路晴来见碧鸡。早识卧龙应有分，不妨从此蹑丹梯。', 'label': 1}
{'text': '道傍老枯树，枯来非一朝。皮黄外尚活，心黑中先焦。有似多忧者，非因外火烧。', 'label': 0}
{'text': '莫笑风尘满病颜，此生元在有无间。卷舒莲叶终难湿，去住云心一种闲。', 'label': 0}
{'text': '十室几人在，千山空自多。路衢唯见哭，城市不闻歌。漂梗无安地，衔枚有荷戈。官军未通蜀，吾道竟如何。', 'label': 0}
{'text': '广文到官舍，系马堂阶下。醉则骑马归，颇遭官长骂。才名四十年，坐客寒无毡。赖有苏司业，时时与酒钱。', 'label': 0}
{'text': '畬田涩米不耕鉏，旱地荒园少菜蔬。想念土风今若此，料看生计合何如。衣缝纰颣黄丝绢，饭下腥咸白小鱼。饱暖饥寒何足道，此身长短是空虚。', 'label': 0}
{'text': '月露发光彩，此时方见秋。夜凉金气应，天静火星流。蛩响偏依井，萤飞直过楼。相知尽白首，清景复追游。', 'label': 1}
{'text': '越调管吹留客曲，吴吟诗送暖寒杯。娃宫无限风流事，好遣孙心暂学来。', 'label': 1}
{'text': '大见腾腾诗酒客，不忧生计似君稀。到舍将何作寒食，满船唯载树阴归。', 'label': 0}
{'text': '黄山四千仞，三十二莲峰。丹崖夹石柱，菡萏金芙蓉。伊昔升绝顶，下窥天目松。仙人炼玉处，羽化留余踪。亦闻温伯雪，独往今相逢。采秀辞五岳，攀岩历万重。归休白鹅岭，渴饮丹砂井。凤吹我时来，云车尔当整。去去陵阳东，行行芳桂丛。回溪十六度，碧嶂尽晴空。他日还相访，乘桥蹑彩虹。', 'label': 1}
{'text': '绿阴春尽，飞絮绕香阁。晚来翠眉宫样，巧把远山学。一寸狂心未说，已向横波觉。画帘遮币。新翻曲妙，暗许闲人带偷掏。前度书多隐语，意浅愁难答。昨夜诗有回纹，韵险还慵押。都待笙歌散了，记取留时霎。不消红蜡。闲云归後，月在庭花旧阑角。', 'label': 0}
{'text': '曾城有高楼，制古丹雘存。迢迢百余尺，豁达开四门。虽有车马客，而无人世喧。游目俯大江，列筵慰别魂。是时秋冬交，节往颜色昏。天寒鸟兽休，霜露在草根。今我送舅氏，万感集清尊。岂伊山川间，回首盗贼繁。高贤意不暇，王命久崩奔。临风欲恸哭，声出已复吞。', 'label': 1}
{'text': '浊暑忽已退，清宵未全长。晨釭耿残焰，宿合凝微香。喔喔鸡下树，辉辉日上梁。枕低茵席软，卧稳身入床。睡足景犹早，起初风乍凉。展张小屏幛，收拾生衣裳。还有惆怅事，迟迟未能忘。拂镜梳白发，可怜冰照霜。', 'label': 0}
{'text': '江汉思归客，乾坤一腐儒。片云天共远，永夜月同孤。落日心犹壮，秋风病欲疏。古来存老马，不必取长途。', 'label': 0}
{'text': '山路难行日易斜，烟村霜树欲栖鸦。夜归不到应闲事，热饮三杯即是家。', 'label': 0}
{'text': '鱼能深入宁忧钓，鸟解高飞岂触罗。热处先争炙手去，悔时其奈噬脐何。尊前诱得猩猩血，幕上偷安燕燕窠。我有一言君记取，世间自取苦人多。', 'label': 1}
{'text': '阶蓂附瑶砌，藂兰偶芳藿。高位良有依，幽姿亦相托。鲍叔知我贫，烹葵不为薄。半面契始终，千金比然诺。人生系时命，安得无苦乐。但感游子颜，又值余英落。苍苍秦树云，去去缑山鹤。日暮分手归，杨花满城郭。', 'label': 1}
{'text': '落花如雪鬓如霜，醉把花看益自伤。少日为名多检束，长年无兴可颠狂。四时轮转春常少，百刻支分夜苦长。何事同生壬子岁，老于崔相及刘郎。', 'label': 0}
{'text': '小姑织白纻，未解将人语。大嫂采芙蓉，溪湖千万重。长兄行不在，莫使外人逢。愿学秋胡妇，贞心比古松。', 'label': 0}
{'text': '天阴一日便堪愁，何况连宵雨不休。一种雨中君最苦，偏梁阁道向通州。', 'label': 0}
{'text': '西登香炉峰，南见瀑布水。挂流三百丈，喷壑数十里。歘如飞电来，隐若白虹起。初惊河汉落，半洒云天里。仰观势转雄，壮哉造化功。海风吹不断，江月照还空。空中乱潨射，左右洗青壁。飞珠散轻霞，流沫沸穹石。而我乐名山，对之心益闲。无论漱琼液，还得洗尘颜。且谐宿所好，永愿辞人间。', 'label': 1}
{'text': '谢安山下空携妓，柳恽洲边只赋诗。争及湖亭今日会，嘲花咏水赠蛾眉。', 'label': 1}
{'text': '竹枝苦怨怨何人，夜静山空歇又闻。蛮儿巴女齐声唱，愁杀江楼病使君。', 'label': 0}
{'text': '太守耀清威，乘闲弄晚晖。江沙横猎骑，山火绕行围。箭逐云鸿落，鹰随月兔飞。不知白日暮，欢赏夜方归。', 'label': 1}
{'text': '轩车歌吹諠都邑，中有一人向隅立。夜深明月卷帘愁，日暮青山望乡泣。风吹新绿草芽坼，雨洒轻黄柳条湿。此生知负少年春，不展愁眉欲三十。', 'label': 0}
{'text': '小树两株柏，新土三尺坟。苍苍白露草，此地哭刘君。哭君岂无辞，辞云君子人。如何天不吊，穷悴至终身。愚者多贵寿，贤者独贱迍。龙亢彼无悔，蠖屈此不伸。哭罢持此辞，吾将诘羲文。', 'label': 0}
{'text': '亦知官舍非吾宅，且𣃁山樱满院栽。上佐近来多五考，少应四度见花开。', 'label': 1}
{'text': '天上低昂似旧，人间儿女成狂。夜来处处试新妆。却是人间天上。不觉新凉似水，相思两鬓如霜。梦从海底跨枯桑。阅尽银河风浪。', 'label': 1}
{'text': '把烛成桥夜，回舟坐客时。天高云去尽，江迥月来迟。衰谢多扶病，招邀屡有期。异方乘此兴，乐罢不无悲。', 'label': 1}
{'text': '月皎昭阳殿，霜清长信宫。天行乘玉辇，飞燕与君同。别有欢娱处，承恩乐未穷。谁怜团扇妾，独坐怨秋风。', 'label': 1}
{'text': '文雅关西族，衣冠赵北都。有声真汉相，无颣胜隋珠。当轴龙为友，临池凤不孤。九天开内殿，百辟看晨趋。诫满澄欹器，成功别大罏。余芳在公论，积庆是神扶。步武离台席，徊翔集帝梧。诠材秉秦镜，典乐去齐竽。潇洒风尘外，逢迎诗酒徒。唯应待华诰，更食万钱厨。', 'label': 1}
{'text': '下车书奏龚黄课，动笔诗传鲍谢风。江郡讴谣夸杜母，洛城欢会忆车公。笛愁春尽梅花里，簟冷秋生薤叶中。不道蕲州歌酒少，使君难称与谁同。', 'label': 1}
{'text': '送葬万人皆惨淡，反虞驷马亦悲鸣。琴书剑珮谁收拾，三岁遗孤新学行。', 'label': 0}
{'text': '君游丹陛已三迁，我泛沧浪欲二年。剑珮晓趋双凤阙，烟波夜宿一渔船。交亲尽在青云上，乡国遥抛白日边。若报生涯应笑杀，结茅栽芋种畬田。', 'label': 1}
{'text': '浦帆晨初发，郊扉冷未开。村疏黄叶坠，野静白鸥来。础润休全湿，云晴欲半回。巫山冬可怪，昨夜有奔雷。', 'label': 0}
{'text': '峡内归田客，江边借马骑。非寻戴安道，似向习家池。峡险风烟僻，天寒橘柚垂。筑场看敛积，一学楚人为。', 'label': 0}
{'text': '窈窕绣帏深。窈窕娉婷。梅花初试晚妆新。那更娇痴年纪小，冰雪精神。举措忒轻盈。歌彻新声。柔肠魂断不堪听。但恐巫山留不住，飞作行云。', 'label': 0}
{'text': '绮陌高楼竞醉眠，共期憔悴不相怜。也应自有寻春日，虚度而今正少年。', 'label': 1}
{'text': '雪残风信，悠扬春消息。天涯倚楼新恨，杨柳几丝碧。还是南云雁少，锦字无端的。宝钗瑶席。彩弦声里，拼作尊前未归客。遥想疏梅此际，月底香英白。别後谁绕前溪，手拣繁枝摘。莫道伤高恨远，付与临风笛。尽堪愁寂。花时往事，更有多情个人忆。', 'label': 1}
{'text': '顺俗唯团转，居中莫动摇。爱君心不恻，犹讶火长烧。', 'label': 1}
{'text': '檐间清风簟，松下明月杯。幽意正如此，况乃故人来。', 'label': 1}
{'text': '新诗传咏忽纷纷，楚老吴娃耳遍闻。尽解呼为好才子，不知官是上将军。辞人命薄多无位，战将功高少有文。谢朓篇章韩信钺，一生双得不如君。', 'label': 1}
{'text': '来时杨柳东桥路。曲中暗有相期处。明月好因缘。欲圆还未圆。欲寻芳草去。画扇遮微雨。飞絮莫无情。闲花应笑人。', 'label': 1}
{'text': '素房含露玉冠鲜，绀叶摇风钿扇圆。本是吴州供进藕，今为伊水寄生莲。移根到此三千里，结子经今六七年。不独池中花故旧，兼乘旧日采花船。', 'label': 1}
{'text': '忆逐羊车凡几时，今来旧府统戎师。象筵照室会词客，铜鼓临轩舞海夷。百越酋豪称故吏，十洲风景助新诗。秣陵从事何年别，一见琼章如素期。', 'label': 1}
{'text': '遗文三十轴，轴轴金玉声。龙门原上土，埋骨不埋名。', 'label': 0}
{'text': '仙驾初从蓬海来，相逢又说向天台。一言亲授希微诀，三夕同倾沆瀣杯。此日临风飘羽卫，他年嘉约指盐梅。花前挥手迢遥去，目断霓旌不可陪。', 'label': 1}
{'text': '问子能来宿，今疑索故要。匣琴虚夜夜，手板自朝朝。金吼霜钟彻，花催腊炬销。早凫江槛底，双影漫飘飖。', 'label': 0}
{'text': '相逢红尘内，高揖黄金鞭。万户垂杨里，君家阿那边。', 'label': 1}
{'text': '延英引对碧衣郎，江砚宣毫各别床。天子下帘亲考试，宫人手里过茶汤。', 'label': 1}
{'text': '欲上高楼去避愁。愁还随我上高楼。经行几处江山改，多少亲朋尽白头。归休去，去归休。不成人总要封侯。浮云出处元无定，得似浮云也自由。', 'label': 1}
{'text': '上客清谈何亹亹，幽人闲思自寥寥。请君休说长安事，膝上风清琴正调。', 'label': 1}
{'text': '蝉鸣官树引行车，言自成周赴玉除。远取南朝贵公子，重修东观帝王书。常时载笔窥金匮，暇日登楼到石渠。若问旧人刘子政，如今白首在南徐。', 'label': 1}
{'text': '酒助疏顽性，琴资缓慢情。有慵将送老，无智可劳生。忽忽忘机坐，伥伥任运行。家乡安处是，那独在神京。', 'label': 0}
{'text': '有酒有酒香满尊，君宁不饮开君颜。岂不知君饮此心恨，君今独醒谁与言。君宁不见飓风翻海火燎原，巨鳌唐突高焰延。精卫衔芦塞海溢，枯鱼喷沫救池燔。筋疲力竭波更大，鳍燋甲裂身已干。有翼劝尔升九天，有鳞劝尔登龙门。九天下视日月转，龙门上激雷雨奔。螗螂虽怒谁尔惧，鹖旦虽啼谁尔怜。抟空意远风来壮，我可奈何兮一杯又进消我烦。', 'label': 0}
{'text': '贾生西望忆京华，湘浦南迁莫怨嗟。圣主恩深汉文帝，怜君不遣到长沙。', 'label': 0}
{'text': '朔风飘胡雁，惨淡带砂砾。长林何萧萧，秋草萋更碧。北里富熏天，高楼夜吹笛。焉知南邻客，九月犹𫄨绤。', 'label': 0}
{'text': '玉珮金章紫花绶，纻衫藤带白纶巾。晨兴拜表称朝士，晚出游山作野人。达磨传心令息念，玄元留意遣同尘。八关净戒斋销日，一曲狂歌醉送春。酒肆法堂方丈室，其间岂是两般身。', 'label': 1}
{'text': '男儿生无所成头皓白，牙齿欲落真可惜。忆献三赋蓬莱宫，自怪一日声辉赫。集贤学士如堵墙，观我落笔中书堂。往时文彩动人主，此日饥寒趋路旁。晚将末契托年少，当面输心背面笑。寄谢悠悠世上儿，不争好恶莫相疑。', 'label': 1}
{'text': '密叶阴阴翠幄深。梅黄弄雨正频频。榴花照眼一枝新。缑岭有人今毓粹，飞凫不日簉严宸。一尊敬寿太夫人。', 'label': 1}
{'text': '得老加年诚可喜，当春对酒亦宜欢。心中别有欢喜事，开得龙门八节滩。', 'label': 1}
{'text': '山秀芙蓉，溪明罨画。真游洞穴沧波下。临风慨想斩蛟灵，长桥千载犹横跨。解佩投簪，求田问舍。黄鸡白酒渔樵社。元龙非复少时豪，耳根洗尽功名话。', 'label': 1}
{'text': '别侣孤鹤怨，冲天威凤归。容光一以间，梦想是耶非。芳讯远弥重，知音老更稀。不如湖上雁，北向整毛衣。', 'label': 0}
{'text': '平台高数尺，台上结茅茨。东西疏二牖，南北开两扉。芦帘前后卷，竹簟当中施。清泠白石枕，疏凉黄葛衣。开襟向风坐，夏日如秋时。啸傲颇有趣，窥临不知疲。东窗对华山，三峰碧参差。南檐当渭水，卧见云帆飞。仰摘枝上果，俯折畦中葵。足以充饥渴，何必慕甘肥。况有好群从，旦夕相追随。', 'label': 1}
{'text': '长告今朝满十旬，从兹萧洒便终身。老嫌手重抛牙笏，病喜头轻换角巾。疏傅不朝悬组绶，尚平无累毕婚姻。人言世事何时了，我是人间事了人。', 'label': 1}
{'text': '种树当前轩，树高柯叶繁。惜哉远山色，隐此蒙笼间。一朝持斧斤，手自截其端。万叶落头上，千峰来面前。忽似决云雾，豁达睹青天。又如所念人，久别一款颜。始有清风至，稍见飞鸟还。开怀东南望，目远心辽然。人各有偏好，物莫能两全。岂不爱柔条，不如见青山。', 'label': 1}
{'text': '吾年如此，更梦里、犹作狼居胥意。千首新诗千斛酒，管甚侯何侯齿。员峤波翻，瀛洲尘败，吾屐能销几。经丘寻壑，是他早计迟计。犹记辰巳嗟嗟，故人贺我，且勉呼君起。五十不来来过二，方悟人言都戏。以我情怀，借公篇韵，恨不天为纸。馀生一笑，不须邴曼容例。', 'label': 0}
{'text': '觅句新知律，摊书解满床。试吟青玉案，莫羡紫罗囊。假日从时饮，明年共我长。应须饱经术，已似爱文章。十五男儿志，三千弟子行。曾参与游夏，达者得升堂。', 'label': 1}
{'text': '渐入有年数，喜逢新岁来。震方天籁动，寅位帝车回。门巷扫残雪，林园惊早梅。与君同甲子，寿酒让先杯。', 'label': 1}
{'text': '东城南陌昔同游，坐上无人第二流。屈指如今已零落，且须欢喜作邻州。', 'label': 0}
{'text': '晚起家何事，无营地转幽。竹光团野色，舍影漾江流。失学从儿懒，长贫任妇愁。百年浑得醉，一月不梳头。', 'label': 0}
{'text': '往子为御史，伊余忝拾遗。皆逢盛明代，俱登清近司。予系玉为佩，子曳绣为衣。从容香烟下，同侍白玉墀。朝见宠者辱，暮见安者危。纷纷无退者，相顾令人悲。宦情君早厌，世事我深知。常于荣显日，已约林泉期。况今各流落，身病齿发衰。不作卧云计，携手欲何之。待君女嫁后，及我官满时。稍无骨肉累，粗有渔樵资。岁晚青山路，白首期同归。', 'label': 1}
{'text': '雨露长纤草，山苗高入云。风雪折劲木，涧松摧为薪。风摧此何意，雨长彼何因。百丈涧底死，寸茎山上春。可怜苦节士，感此涕盈巾。', 'label': 0}
{'text': '玉芽珠颗小男儿，罗荐兰汤欲罢时。芣苢春来盈女手，梧桐老去长孙枝。庆传媒氏燕先贺，喜报谈家乌预知。明日贫翁具鸡黍，应须酬赛引雏诗。', 'label': 1}
{'text': '严郎置兹楼，立名曰清辉。未及署花榜，遽征还粉闱。去来三四年，尘土登者稀。今春新太守，洒埽施帘帏。院柳烟婀娜，檐花雪霏微。看山倚前户，待月阐东扉。碧窗戛瑶瑟，朱阑飘舞衣。烧香卷幕坐，风燕双双飞。君作不得住，我来幸因依。始知天地间，灵境有所归。', 'label': 1}
{'text': '别来老大苦修道，炼得离心成死灰。平生忆念消磨尽，昨夜因何入梦来。', 'label': 1}
{'text': '有起皆因灭，无暌不暂同。从欢终作戚，转苦又成空。次第花生眼，须臾烛过风。更无寻觅处，鸟迹印空中。', 'label': 0}
{'text': '秋帷里。长漏伴人无寐。低玉枕凉轻绣被。一番秋气味。晓色又侵窗纸。窗外鸡声初起。声断几声还到耳。已明声未已。', 'label': 0}
{'text': '卧久不记日，南窗昏复昏。萧条草檐下，寒雀朝夕闻。强扶床前杖，起向庭中行。偶逢故人至，便当一逢迎。移榻就斜日，披裘倚前楹。闲谈胜服药，稍觉有心情。', 'label': 0}
{'text': '长相思，在长安，络纬秋啼金井阑。微霜凄凄簟色寒，孤灯不明思欲绝。卷帷望月空长叹，美人如花隔云端。上有青冥之长天，下有渌水之波澜。天长路远魂飞苦，梦魂不到关山难。长相思，摧心肝。', 'label': 0}
{'text': '罗袜凌波生网尘，那能得计访情亲。千杯绿酒何辞醉，一面红妆恼杀人。', 'label': 0}
{'text': '晔晔复煌煌，花中无比方。艳夭宜小院，条短称低廊。本是山头物，今为砌下芳。千丛相向背，万朵互低昂。照灼连朱槛，玲珑暎粉墙。风来添意态，日出助晶光。渐绽胭脂萼，犹含琴轸房。离披乱剪彩，斑駮未匀妆。绛焰灯千炷，红裙妓一行。此时逢国色，何处觅天香？恐合栽金阙，思将献玉皇。好差青鸟使，封作百花王。', 'label': 1}
{'text': '达则青云，便玉堂金马，穷则茅庐。逍遥小大自适，鹏鷃何殊。君如星斗，灿中天、密密疏疏。荒草外，自怜萤火，清光暂有还无。千古季鹰犹在，向松江道我，问讯何如。白头爱山下去，翁定嗔予。人生谩尔，岂食鱼、必鲙之鲈。还自笑，君诗顿觉，胸中万卷藏书。', 'label': 1}
{'text': '尘土长路晚，风烟废宫秋。相逢立马语，尽日此桥头。知君不得意，郁郁来西游。惆怅新丰店，何人识马周。', 'label': 0}
{'text': '春来山事好，归去亦逍遥。水净苔莎色，露香芝术苗。登台吸瑞景，飞步翼神飙。愿荐埙篪曲，相将学玉箫。', 'label': 1}
{'text': '季夏中气侯，烦暑自此收。萧飒风雨天，蝉声暮啾啾。永崇里巷静，华阳观院幽。轩车不到处，满地槐花秋。年光忽冉冉，世事本悠悠。何必待衰老，然后悟浮休。真隐岂长远，至道在冥搜。身虽世界住，心与虚无游。朝饥有蔬食，夜寒有布裘。幸免冻与馁，此外复何求。寡欲虽少病，乐天心不忧。何以明吾志，周易在床头。', 'label': 0}
{'text': '辞乡远隔华亭水，逐我来栖缑岭云。惭愧稻粱长不饱，未曾回眼向鸡群。', 'label': 0}
{'text': '清江平淡，暗香潇洒，满林风露。渐枝上、也学杨花柳絮。轻逐春归去。东君著意勤遮护。总留他不住。幸西园别有，能言花貌，委曲关心愫。', 'label': 1}
{'text': '身觉省郎在，家须农事归。年深荒草径，老恐失柴扉。', 'label': 0}
{'text': '何处生春早，春生池榭中。镂琼冰陷日，文縠水回风。柳爱和身动，梅愁合树融。草芽犹未出，挑得小萱丛。', 'label': 0}
{'text': '处处青江带白苹，故园犹得见残春。雪山斥候无兵马，锦里逢迎有主人。休怪儿童延俗客，不教鹅鸭恼比邻。习池未觉风流尽，况复旌州赏更新。', 'label': 1}
{'text': '竹宫时望拜，桂馆或求仙。姹女临波日，神光照夜年。徒闻斩蛟剑，无复爨犀船。使者随秋色，迢迢独上天。', 'label': 1}
{'text': '户外昭容紫袖垂，双瞻御座引朝仪。香飘合殿春风转，花覆千官淑景移。昼漏希闻高阁报，天颜有喜近臣知。宫中每出归东省，会送夔龙集凤池。', 'label': 1}
{'text': '桓公名已古，废井曾未竭。石甃冷苍苔，寒泉湛孤月。秋来桐暂落，春至桃还发。路远人罕窥，谁能见清彻。', 'label': 1}
{'text': '糁径杨花铺白毡，点溪荷叶叠青钱。笋根稚子无人见，沙上凫雏傍母眠。', 'label': 1}
{'text': '金风玉露初凉夜，秋草窗前。浅醉闲眠。一枕江风梦不圆。长情短恨难凭寄，枉费红笺。试拂么弦。却恐琴心可暗传。', 'label': 0}
{'text': '巩树烟月上，清光含碧流。且无三已色，犹泛五湖州。鹏息风还起，凤归林正秋。虽攀小山桂，此地不淹留。', 'label': 1}
{'text': '海神来过恶风回，浪打天门石壁开。浙江八月何如此，涛似连山喷雪来。', 'label': 0}
{'text': '淡烟轻霭濛濛，望中乍歇凝晴昼。才惊一霎催花，还又随风过了。清带梨梢，晕含桃脸，添春多少。向海棠点点，香红染遍，分明是、胭脂透。无奈芳心滴碎，阻游人、踏青携手。檐头线断，空中丝乱，才晴却又。帘幕闲垂处，轻风送、一番寒峭。正留君不住，潇潇更下黄昏後。', 'label': 1}
{'text': '记得瓢泉快活时。长年耽酒更吟诗。蓦地捉将来断送，老头皮。绕屋人扶行不得，闲窗学得鹧鸪啼。却有杜鹃能劝道，不如归。', 'label': 0}
{'text': '天下甲马未尽销，岂免沟壑常漂漂。剑南岁月不可度，边头公卿仍独骄。费心姑息是一役，肥肉大酒徒相要。呜呼古人已粪土，独觉志士甘渔樵。况我飘转无定所，终日戚戚忍羁旅。秋宿霜溪素月高，喜得与子长夜语。东游西还力实倦，从此将身更何许。知子松根长茯苓，迟暮有有意来同煮。', 'label': 1}
{'text': '碧落秋风吹玉树。翠节红旌，晚过银河路。休笑星机停弄杼。凤帏已在云深处。楼上金针穿绣缕。谁管天边，隔岁分飞苦。试等夜阑寻别绪。泪痕千点罗衣露。', 'label': 1}
{'text': '贫无好物堪为信，双榼虽轻意不轻。愿奉谢公池上酌，丹心绿酒一时倾。', 'label': 1}
{'text': '蒙蒙竹树深，帘牖多清阴。避日坐林影，余花委芳襟。倾尊就残酌，舒卷续微吟。空际飏高蝶，风中聆素琴。广庭备幽趣，复对商山岑。独此爱时景，旷怀云外心。迁莺恋嘉木，求友多好音。自无琅玕实，安得莲花簪。寄之二君子，希见双南金。', 'label': 1}
{'text': '铁柔不为剑，木曲不为辕。今我亦如此，愚蒙不及门。甘心谢名利，灭迹归丘园。坐卧茅茨中，但对琴与尊。身去缰锁累，耳辞朝市喧。逍遥无所为，时窥五千言。无忧乐性场，寡欲清心源。始知不才者，可以探道根。', 'label': 1}
{'text': '酒户年年减，山行渐渐难。欲终心懒慢，转恐兴阑散。镜水波犹冷，稽峰雪尚残。不能辜物色，乍可怯春寒。远目伤千里，新年思万端。无人知此意，闲凭小栏干。', 'label': 0}
{'text': '年年秋意绪，多向雨中生。渐欲烟火近，稍怜衣服轻。咏诗闲处立，忆事夜深行。濩落寻常惯，凄凉别为情。', 'label': 1}
{'text': '涤荡千古愁，留连百壶饮。良宵宜清谈，皓月未能寝。醉来卧空山，天地即衾枕。', 'label': 1}
{'text': '天台岭上凌霜树，司马厅前委地丛。一种不生明月里，山中犹校胜尘中。', 'label': 1}
{'text': '忆初头始白，昼夜惊一缕。渐及鬓与须，多来不能数。壮年等闲过，过壮年已五。华发不再青，劳生竟何补。', 'label': 0}
{'text': '路傍寒食行人尽，独占春愁在路旁。马上垂鞭愁不语，风吹百草野田香。', 'label': 0}
{'text': '花萼楼前初种时，美人楼上鬬腰支。如今抛掷上街里，露叶如啼欲恨谁。', 'label': 1}
{'text': '少年信美何曾久，春日虽迟不再中。欢笑胜愁歌胜哭，请君莫道等头空。', 'label': 1}
{'text': '一饮动连宵，一醉长三日。废尽寒暄不写书，富贵何由得。请看冢中人，冢似当时笔。万札千书只恁休，且进杯中物。', 'label': 1}
{'text': '谢病卧东都，羸然一老夫。孤单同伯道，迟暮过商瞿。岂料鬓成雪，方看掌弄珠。已衰宁望有，虽晚亦胜无。兰入前春梦，桑悬昨日弧。里闾多庆贺，亲戚共欢娱。腻剃新胎发，香绷小绣襦。玉芽开手爪，酥颗点肌肤。弓冶将传汝，琴书勿坠吾。未能知寿夭，何暇虑贤愚。乳气初离壳，啼声渐变雏。何时能反哺，供养白头乌。', 'label': 0}
{'text': '江南忆，最忆是杭州。', 'label': 1}
{'text': '清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。', 'label': 1}
{'text': '风压轻云贴水飞。乍晴池馆燕争泥。沈郎多病不胜衣。沙上不闻鸿雁信，竹间时听鹧鸪啼。此情惟有落花知。', 'label': 0}
{'text': '阿茸十五腰肢好。天与怀春风味早。画眉匀脸不知愁，殢酒熏香偏称小。东城杨柳西城草。月会花期如意少。思量心事薄轻云，绿镜台前还自笑。', 'label': 1}
{'text': '经时苦炎暑，心体但烦倦。白日一何长，清秋不可见。岁功成者去，天数极则变。潜知寒燠间，迁次如乘传。火云忽朝敛，金风俄夕扇。枕簟遂清凉，筋骸稍轻健。因思望月侣，好卜迎秋宴。竟夜无客来，引杯还自劝。', 'label': 0}
{'text': '凉风起禁掖，新月生宫沼。夜半秋暗来，万年枝袅袅。炎凉递时节，钟鼓交昏晓。遇圣惜年衰，报恩愁力小。素餐无补益，朱绶虚缠绕。冠盖栖野云，稻粱养山鸟。量能私自省，所得已非少。五品不为贱，五十不为夭。若无知足心，贪求何日了。', 'label': 0}
{'text': '边角两三枝，霜天陇上儿。望乡相并立，向月一时吹。战马头皆举，征人手尽垂。呜呜三奏罢，城上展旌旗。', 'label': 1}
{'text': '卷絮风头寒欲尽。坠粉飘红，日日香成阵。新酒又添残酒困。今春不减前春恨。蝶去莺飞无处问。隔水高楼，望断双鱼信。恼乱层波横一寸。斜阳只与黄昏近。', 'label': 0}
{'text': '朝游北桥上，晚憩南塘畔。西日雪全销，东风冰尽泮。簁簁鱼尾掉，瞥瞥鹅毛换。泥煖草芽生，沙虚泉脉散。晴芳冒苔岛，宿润侵蒲岸。洛下日初长，江南春欲半。时光共抛掷，人事堪嗟叹。倚櫂忽寻思，去年池上伴。', 'label': 0}
{'text': '松关桂岭，望青葱无路。费尽银钩榜佳处。怅空山岁晚，窈窕谁来，须著我，醉卧石楼风雨。仙人琼海上，握手当年，笑许君携半山去。劖叠嶂，卷飞泉，洞府凄凉，又却怪、先生多取。怕夜半、罗浮有时还，好长把云烟，再三遮住。', 'label': 1}
{'text': '棘树寒云色，茵𫈟春藕香。脆添生菜美，阴益食单凉。野鹤清晨出，山精白日藏。石林蟠水府，百里独苍苍。', 'label': 1}
{'text': '复道收京邑，兼闻杀犬戎。衣冠却扈从，车架已还宫。克复成如此，安危在数公。莫令回首地，恸哭起悲风。', 'label': 1}
{'text': '娟娟二八清明了。犹说淮阳早。钱欧陆谱遍花光。红到寿阳、也不说淮阳。此花地望元非薄。回首伤流落。洛阳闲岁断春风。怎不当时道是、洛阳红。', 'label': 1}
{'text': '北雪犯长沙，胡云冷万家。随风且间叶，带雨不成花。金错囊从罄，银壶酒易赊。无人竭浮蚁，有待至昏鸦。', 'label': 0}
{'text': '奉诏登左掖，束带参朝议。何言初命卑，且脱风尘吏。杜甫陈子昂，才名括天地。当时非不遇，尚无过斯位。况余蹇薄者，宠至不自意。惊近白日光，惭非青云器。天子方从谏，朝廷无忌讳。岂不思匪躬，适遇时无事。受命已旬月，饱食随班次。谏纸忽盈箱，对之终自愧。', 'label': 1}
{'text': '东武望馀杭。云海天涯两杳茫。何日功成名遂了，还乡。醉笑陪公三万场。不用诉离觞。痛饮从来别有肠。今夜送归灯火冷，河塘。堕泪羊公却姓杨。', 'label': 1}
{'text': '漠漠纷纷不奈何，狂风急雨两相和。晚来怅望君知否，枝上稀疏地上多。', 'label': 0}
{'text': '料峭东风翠幕惊。云何不饮对公荣。水晶盘莹玉鳞赬。花影莫孤三夜月，朱颜未称五年兄。翰林子墨主人卿。', 'label': 1}
{'text': '帊子分香，罗巾拭泪，别来时、未觅凄惶。上得船儿来了，剗地凄凉。可惜花前月里，却成水远山长。做成恩爱，如今赢得，万里千乡。情知这场寂寞，不干你事，伤我穷忙。不道是、久长活路，终要称量。我则匆匆归去，知你且、种种随娘。下梢睚彻，有时共你风光。', 'label': 1}
{'text': '近闻犬戎远遁逃，牧马不敢侵临洮。渭水逶迤白日净，陇山萧瑟秋云高。崆峒五原亦无事，北庭数有关中使。似闻赞普更求亲，舅甥和好应难弃。', 'label': 0}
{'text': '九畹芳菲兰佩好。空谷无人，自怨蛾眉巧。宝瑟泠泠千古调。朱丝弦断知音少。冉冉年华吾自老。水满汀洲，何处寻芳草。唤起湘累歌未了。石龙舞罢松风晓。', 'label': 1}
{'text': '孤月当楼满，寒江动夜扉。委波金不定，照席绮逾依。未缺空山静，高悬列宿稀。故园松桂发，万里共清辉。', 'label': 1}
{'text': '去年燕子来，帘幕深深处。香径得泥归，都把琴书污。今年燕子来，谁听呢喃语。不见卷帘人，一阵黄昏雨。', 'label': 0}
{'text': '地僻秋将尽，山高客未归。塞云多断绩，边日少光辉。警急烽常报，传闻檄屡飞。西戎外甥国，何得迕天威。', 'label': 1}
{'text': '醉入田家去，行歌荒野中。如何青草里，亦有白头翁。折取对明镜，宛将衰鬓同。微芳似相诮，留恨向东风。', 'label': 0}
{'text': '寂寞清明日，萧条司马家。留饧和冷粥，出火煮新茶。欲别能无酒，相留亦有花。南迁更何处，此地已天涯。', 'label': 1}
{'text': '楼台烟雨朱门悄。乔木芳云杪。半窗天晓又闻莺。比似当年春尽、最关情。客中自被啼鹃恼。况落春归道。满怀憔悴有谁知。犹记涌金门外、送人时。', 'label': 1}
{'text': '坛边松在鹤巢空，白鹿闲行旧径中。手植红桃千树发，满山无主任春风。', 'label': 1}
{'text': '辟雍流水近灵台，中有诗篇绝世才。渤海归人将集去，棃园弟子请词来。琼枝未识魂空断，宝匣初临手自开。莫道专城管云雨，其如心似不然灰。', 'label': 1}
{'text': '莫嫌地窄林亭小，莫厌贫家活计微。大有高门鏁宽宅，主人到老不曾归。', 'label': 1}
{'text': '萝襟蕙带竹皮巾，虽到尘中不染尘。每见俗人多惨淡，惟逢美酒即殷勤。浮云心事谁能会，老鹤风标不可亲。世说三生如不谬，共疑巢许是前身。', 'label': 0}
{'text': '衙排宣政仗，门启紫宸关。彩笔停书命，花砖趁立班。稀星点银砾，残月堕金环。暗漏犹传水，明河渐下山。从东分地色，向北仰天颜。碧缕炉烟直，红垂佩尾闲。纶闱惭并入，翰苑忝先攀。笑我青袍故，饶君茜绶殷。诗仙归洞里，酒病滞人间。好去鸳鸾侣，冲天便不还。', 'label': 1}
{'text': '淮水不绝涛澜高，盛德未泯生英髦。知君先负庙堂器，今日还须赠宝刀。', 'label': 1}
{'text': '风卷霜林叶叶飞。雁横寒影一行低。淡烟衰草不胜诗。白酒已篘浮蚁熟，黄鸡未老藁头肥。问侬不醉待何时。', 'label': 0}
{'text': '近时冯绍正，能画鸷鸟样。明公出此图，无乃传其状。殊姿各独立，清绝心有向。疾禁千里马，气敌万人将。忆昔骊山宫，冬移含元仗。天寒大羽猎，此物神俱王。当时无凡材，百中皆用壮。粉墨形似间，识者一惆怅。干戈少暇日，真骨老崖嶂。为君除狡兔，会是翻鞲上。', 'label': 1}
{'text': '山屐田衣六七贤，搴芳蹋翠弄潺湲。九龙潭月落杯酒，三品松风飘管弦。强健且宜游胜地，清凉不觉过炎天。始知驾鹤乘云外，别有逍遥地上仙。', 'label': 1}
{'text': '何代提戈去不还，独留形影白云间。肌肤销尽雪霜色，罗绮点成苔藓斑。江燕不能传远信，野花空解妒愁颜。近来岂少征人妇，笑采蘼芜上北山。', 'label': 0}
{'text': '叶覆冰池雪满山，日高慵起未开关。寒来更亦无过醉，老后何由可得闲。四海故交唯许汝，十年贫健是樊蛮。相思莫忘樱桃会，一放狂歌一破颜。', 'label': 1}
{'text': '性情懒慢好相亲，门巷萧条称作邻。背烛共怜深夜月，蹋花同惜少年春。杏坛住僻虽宜病，芸阁官微不救贫。文行如君尚憔悴，不知霄汉待何人。', 'label': 0}
{'text': '潮水还归海，流人却到吴。相逢问愁苦，泪尽日南珠。', 'label': 1}
{'text': '三季分战国，七雄成乱麻。王风何怨怒，世道终纷拏。至人洞玄象，高举凌紫霞。仲尼欲浮海，吾祖之流沙。圣贤共沦没，临岐胡咄嗟。', 'label': 0}
{'text': '垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。', 'label': 1}
{'text': '不识南塘路，今知第五桥。名园依绿水，野竹上青霄。谷口旧相得，濠梁同见招。平生为幽兴，未惜马蹄遥。', 'label': 1}
{'text': '闻君欲去潜销骨，一夜暗添新白头。明朝别后应肠断，独櫂破船归到州。', 'label': 0}
{'text': '诗家律手在成都，权与寻常将相殊。剪截五言兼用钺，陶钧六义别开炉。惊人卷轴须知有，随事文章不道无。篇数虽同光价异，十鱼目换十骊珠。', 'label': 1}
{'text': '薤叶有朝露，槿枝无宿花。君今亦如此，促促生有涯。既不逐禅僧，林下学楞伽。又不随道士，山中炼丹砂。百年夜分半，一岁春无多。何不饮美酒？胡然自悲嗟。俗号销愁药，神速无以加。一杯驱世虑，两杯反天和。三杯即酩酊，或笑任狂歌。陶陶复兀兀，吾孰知其他。况在名利途，平生有风波。深心藏陷阱，巧言织网罗。举目非不见，不醉欲如何。', 'label': 0}
{'text': '君家全盛日，台鼎何陆离。斩鳌翼娲皇，炼石补天维。一回日月顾，三入凤皇池。失势青门傍，种瓜复几时。犹会众宾客，三千光路岐。皇恩雪愤懑，松柏含荣滋。我非东床人，令姊忝齐眉。浪迹未出世，空名动京师。适遭云罗解，翻谪夜郎悲。拙妻莫邪剑，及此二龙随。惭君湍波苦，千里远从之。白帝晓猿断，黄牛过客迟。遥瞻明月峡，西去益相思。', 'label': 0}
{'text': '结丝千绪不胜愁。莫怪安仁鬓早秋。檀口未歌先愠泪，柳眉将敛半凝羞。杯倾潋滟送行酒，岸舣飘飘欲去舟。待得名登天府後，归来茱菊映钗头。', 'label': 0}
{'text': '日暮江头闻竹枝，南人行乐北人悲。自从雪里唱新曲，直到三春花尽时。', 'label': 1}
{'text': '吾闻浔阳郡，昔有陶征君。爱酒不爱名，忧醒不忧贫。尝为彭泽令，在官才八旬。愀然忽不乐，挂印著公门。口吟归去来，头戴漉酒巾。人吏留不得，直入故山云。归来五柳下，还以酒养真。人间荣与利，摆落如泥尘。先生去已久，纸墨有遗文。篇篇劝我饮，此外无所云。我从老大来，窃慕其为人。其他不可及，且效醉昏昏。', 'label': 1}
{'text': '百里音书何太迟，暮秋把得暮春诗。柳条绿日君相忆，棃叶红时我始知。莫叹学官贫冷落，犹胜村客病支离。形容意绪遥看取，不似华阳观里时。', 'label': 0}
{'text': '梅蘂腊前破，梅花年后多。绝知春意好，最奈客愁何。雪树元同色，江风亦自波。故园不可见，巫岫郁嵯峨。', 'label': 0}
{'text': '不堪鶗鴂，早教百草放春归。江头愁杀吾累。却觉君侯雅句，千载共心期。便留春甚乐，乐了须悲。琼而素而。被花恼、只莺知。正要千锺角酒，五字栽诗。江东日暮，道绣斧、人去未多时。还又要、玉殿论思。', 'label': 1}
{'text': '岸帻静言明月夜，匡床闲卧落花朝。二三月里饶春睡，七八年来不早朝。浊水清尘难会合，高鹏低鷃各逍遥。眼看又上青云去，更卜同衾一两宵。', 'label': 1}
{'text': '花面丫头十三四，春来绰约向人时。终须买取名春草，处处将行步步随。', 'label': 1}
{'text': '碧草逢春意，沅湘万里秋。池要山简马，月净庾公楼。磨灭余篇翰，平生一钓舟。高唐寒浪减，髣髴识昭丘。', 'label': 0}
{'text': '掌纶知是忝，剖竹信为荣。才薄官仍重，恩深责尚轻。昔征从典午，今出自承明。凤诏休挥翰，渔歌欲濯缨。还乘小艛艓，却到古湓城。醉客临江待，禅僧出郭迎。青山满眼在，白发半头生。又校三年老，何曾一事成。重过萧寺宿，再上庾楼行。云水新秋思，闾阎旧日情。郡民犹认得，司马咏诗声。', 'label': 1}
{'text': '金花折风帽，白马小迟回。翩翩舞广袖，似鸟海东来。', 'label': 1}
{'text': '莫笑田家老瓦盆，自从盛酒长儿孙。倾银注瓦惊人眼，共醉终同卧竹根。', 'label': 0}
{'text': '城上云雾开，沙头风浪定。参差乱山出，澹泞平江净。行客舟已远，居人酒初醒。袅袅秋竹梢，巴蝉声似磬。', 'label': 0}
{'text': '湘水流，湘水流，九疑云物至今愁。若问二妃何处所，零陵芳草露中秋。', 'label': 0}
{'text': '闻汝依山寺，杭州定越州。风尘淹别日，江汉失清秋。影盖啼猿树，魂飘结蜃楼。明年下春水，东尽白云求。', 'label': 1}
{'text': '一言一顾重，重何如。今日陪游清洛苑，昔年别入承明庐。', 'label': 1}
{'text': '去年岩桂花香里，著意非常。月在东厢。酒与繁华一色黄。今年杯酒流连处，银烛交光。往事难忘。待把真诚问阿郎。', 'label': 1}
{'text': '苍苍金陵月，空悬帝王州。天文列宿在，霸业大江流。绿水绝驰道，青松摧古丘。台倾𫛛鹊观，宫没凤凰楼。别殿悲清暑，芳园罢乐游。一闻歌玉树，萧瑟后庭秋。', 'label': 0}
{'text': '先生德行冠南丰。锦绣作心胸。暂屈徒劳州县，文章後进宗工。督邮纲纪，才高幕府，雅望尤崇。此去定膺光宠，且须满醉西东。', 'label': 1}
{'text': '美人为政本忘机，服药求仙事不违。叶县已泥丹灶毕，瀛洲当伴赤松归。先师有诀神将助，大圣无心火自飞。九转但能生羽翼，双凫忽去定何依。', 'label': 1}
{'text': '忆君无计写君诗，写尽千行说向谁。题在阆州东寺壁，几时知是见君时。', 'label': 1}
{'text': '我昔孩提从我兄，我今衰白尔初成。分明寄取原头路，百世长须此路行。', 'label': 1}
{'text': '时泰岁丰无事日，功成名遂自由身。前头更有忘忧日，向上应无快活人。自去年来多事故，从今日去少交亲。宜须数数谋欢会，好作开成第二春。', 'label': 1}
{'text': '三百六旬今夜尽，六十四年明日催。不用叹身随日老，亦须知寿逐年来。加添雪兴凭毡帐，消杀春愁付酒杯。唯恨诗成君去后，红笺纸卷为谁开。', 'label': 0}
{'text': '主家阴洞细烟雾，留客夏簟清琅玕。春酒杯浓琥珀薄，冰浆椀碧玛瑙寒。误疑茅堂过江麓，已入风磴霾云端。自是秦楼压郑谷，时闻杂佩声珊珊。', 'label': 0}
{'text': '有鸟有鸟皆百舌，舌端百啭声咄㗌。先春尽学百鸟啼，真伪不分听者悦。伶伦凤律乱宫商，盘木天鸡误时节。朝朝暮暮主人耳，桃李无言管弦咽。五月炎光朱火盛，阳焰烧阴幽响绝。安知不是卷舌星，化作刚刀一时截。', 'label': 1}
{'text': '百川日东流，客去亦不息。我生苦漂荡，何时有终极。赞公释门老，放逐来上国。还为世尘婴，颇带憔悴色。杨枝晨在手，豆子雨已熟。是身如浮云，安可限南北。异县逢旧友，初忻写胸臆。天长关塞寒，岁暮饥冻逼。野风吹征衣，欲别向曛黑。马嘶思故枥，归鸟尽敛翼。古来聚散地，宿昔长荆棘。相看俱衰年，出处各努力。', 'label': 0}
{'text': '男儿生世间，及壮当封侯。战伐有功业，焉能守旧丘。召募赴蓟门，军动不可留。千金买马鞭，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。', 'label': 1}
{'text': '桃竹书筒绮绣文，良工巧妙称绝群。灵心圆映三江月，彩质叠成五色云。中藏宝诀峨眉去，千里提携长忆君。', 'label': 1}
{'text': '忽忽心如梦，星星鬓似丝。纵贫长有酒，虽老未抛诗。俭薄身都惯，疏顽性颇宜。饭麤飧亦饱，被暖起常迟。万里归何得，三年伴是谁。华亭鹤不去，天竺石相随。王尹贳将马，田家卖与池。开门闲坐日，绕水独行时。懒慢交游许，衰羸相府知。官寮幸无事，可惜不分司。', 'label': 1}
{'text': '业大承宗祖，功成付子孙。睿文诗播乐，遗训史标言。节表中和德，方垂广利恩。悬知千载后，理代数贞元。', 'label': 1}
{'text': '风筝吟秋空，不肖指爪声。高人灵府间，律吕伴咸英。昔年与兄游，文似马长卿。今来寄新诗，乃类陶渊明。磨砻老益智，吟咏闲弥精。岂非山水乡，荡漾神机清。渚烟蕙兰动，溪雨虹蜺生。冯君虚上舍，待余乘兴行。', 'label': 1}
{'text': '旅思正茫茫，相逢此道傍。晓岚林叶暗，秋露草花香。白发江城守，青衫水部郎。客亭同宿处，忽似夜归乡。', 'label': 0}
{'text': '何处别时难。玉指偷将粉泪弹。记得来时楼上烛，初残。待得清霜满画阑。不惯独眠寒。自解罗衣衬枕檀。百媚也应愁不睡，更阑。恼乱心情半被闲。', 'label': 0}
{'text': '柳动御沟清，威迟堤上行。城隅日未过，山色雨初晴。莺避传呼起，花临府署明。簿书盈几案，要自有高情。', 'label': 1}
{'text': '寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。', 'label': 0}
{'text': '紫陌红尘拂面来，无人不道看花回。玄都观里桃千树，尽是刘郎去后栽。', 'label': 0}
{'text': '寂寞春山路，君王不复行。古墙犹竹色，虚阁自松声。鸟雀荒村暮，云霞过客情。尚思歌吹入，千骑把霓旌。', 'label': 1}
{'text': '世途倚伏都无定，尘网牵缠卒未休。祸福回还车转毂，荣枯反复手藏钩。龟灵未免刳肠患，马失应无折足忧。不信君看弈棋者，输赢须待局终头。', 'label': 1}
{'text': '繁绿阴全合，衰红展渐难。风光一擡举，犹得暂时看。', 'label': 0}
{'text': '日照锦城头，朝光散花楼。金窗夹绣户，珠箔悬银钩。飞梯绿云中，极目散我忧。暮雨向三峡，春江绕双流。今来一登望，如上九天游。', 'label': 1}
{'text': '昔年内署振雄词，今日东都结去思。宫女犹传洞箫赋，国人先咏衮衣诗。华星却复文昌位，别鹤重归太乙池。想到金闺待通籍，一时惊喜见风仪。', 'label': 1}
{'text': '张翰一杯酒，荣期三乐歌。聪明伤混沌，烦恼污头陁。簟冷秋生早，堦闲日上多。近来门更静，无雀可张罗。', 'label': 1}
{'text': '千古老蟾口，云洞插天开。涨痕当日何事，汹涌到崔嵬。攫土抟沙儿戏，翠谷苍崖几变，风雨化人来。万里须臾耳，野马骤空埃。笑年来，蕉鹿梦，画蛇杯。黄花憔悴风露，野碧涨荒莱。此会明年谁健，後日犹今视昔，歌舞只空台。爱酒陶元亮，无酒正徘徊。', 'label': 0}
{'text': '万里桥西一，草堂，百花潭水即沧浪。风含翠筿娟娟静，雨裛红蕖冉冉香。厚禄故人书断绝，恒饥稚子色凄凉。欲填沟壑唯疏放，自笑狂夫老更狂。', 'label': 1}
{'text': '溅溅漱幽石，注入团圆处。有如常满杯，承彼清夜露。岩曲月斜照，林寒春晚煦。游人不敢触，恐有蛟龙护。', 'label': 1}
{'text': '雨后烟景绿，晴天散余霞。东风随春归，发我枝上花。花落时欲暮，见此令人嗟。愿游名山去，学道飞丹砂。', 'label': 1}
{'text': '分无佳丽敌西施，敢有文章替左司。随分笙歌聊自乐，等闲篇咏被人知。花边妓引寻香径，月下僧留宿剑池。可惜当时好风景，吴王应不解吟诗。', 'label': 1}
{'text': '不作河西尉，凄凉为折腰。老夫怕趋走，率府且逍遥。耽酒须微禄，狂歌托圣朝。故山归兴尽，回首向风飙。', 'label': 1}
{'text': '留仙初试砑罗裙。小腰身。可怜人。江国幽香，曾向雪中闻。过尽东园桃与李，还见此，一枝春。庾郎襟度最清真。挹芳尘。便情亲。南馆花深，清夜驻行云。拼却日高呼不起，灯半灭，酒微醺。', 'label': 1}
{'text': '雨滴梧桐点点愁。冷催秋色上帘钩。蛩声何事早知秋。一夜凉风惊去燕，满川晴涨漾轻鸥。怀人千里思悠悠。', 'label': 0}
{'text': '四月池水满，龟游鱼跃出。吾亦爱吾池，池边开一室。人鱼虽异族，其乐归于一。且与尔为徒，逍遥同过日。尔无羡沧海，蒲藻可委质。吾亦忘青云，衡茅足容膝。况吾与尔辈，本非蛟龙匹。假如云雨来，祗是池中物。', 'label': 1}
{'text': '归心正似三春草。拭著莱衣小。橘怀几日向翁开。怀祖已瞋文度、不归来。禅心已断人间爱。只有平交在。笑论瓜葛一枰同。看取灵光新赋、有家风。', 'label': 1}
{'text': '帘卷露花容。几度相逢。他知我意欲相通。偏奈天教多阻间，积恨何穷。云雨杳无踪。愁怕东风。时闻语笑恣欢浓。惟有俺咱真分浅，往事成空。', 'label': 0}
{'text': '昔蒙兴化池头送，今许龙门潭上期。聚散但惭长见念，荣枯安敢道相思。功成名遂来虽久，云卧山游去未迟。闻说风情筋力在，只如初破蔡州时。', 'label': 1}
{'text': '暮去朝来无歇期，炎凉暗向雨中移。夜长祗合愁人觉，秋冷先应瘦客知。两幅彩笺挥逸翰，一声寒玉振清辞。无忧无病身荣贵，何故沈吟亦感时。', 'label': 1}
{'text': '水荇参差动绿波。一池蛇影噤群蛙。因风野鹤饥犹舞，积雨山栀病不花。名利处，战争多。门前蛮触日干戈。不知更有槐安国，梦觉南柯日未斜。', 'label': 0}
{'text': '白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。', 'label': 0}
{'text': '秋风清，秋月明。落叶聚还散，寒鸦栖复惊。相思相见知何日，此时此夜难为情。', 'label': 0}
{'text': '吟君遗我百篇诗，使我独坐形神驰。玉琴清夜人不语，琪树春朝风正吹。郢人斤斵无痕迹，仙人衣裳弃刀尺。世人方内欲相寻，行尽四维无处觅。', 'label': 1}
{'text': '早闻元九咏君诗，恨与卢君相识迟。今日逢君开旧卷，卷中多道赠微之。相看掩泪情难说，别有伤心事岂知。闻道咸阳坟上树，已抽三丈白杨枝。', 'label': 0}
{'text': '清景南楼夜，风流在武昌。庾公爱秋月，乘兴坐胡床。龙笛吟寒水，天河落晓霜。我心还不浅，怀古醉余觞。', 'label': 1}
{'text': '死别重泉閟，生离万里赊。瘴侵新病骨，梦到故人家。遥泪陈根草，闲收落地花。庾公楼怅望，巴子国生涯。河任天然曲，江随峡势斜。与君皆直戆，须分老泥沙。', 'label': 1}
{'text': '燕语莺啼人乍远。却恨西园，依旧莺和燕。笑语十分愁一半。翠围特地春光暖。只道书来无过雁。不道柔肠，近日无肠断。柄玉莫摇湘泪点。怕君唤作秋风扇。', 'label': 0}
{'text': '摇裔双白鸥，鸣飞沧江流。宜与海人狎，岂伊云鹤俦。寄形宿沙月，沿芳戏春洲。吾亦洗心者，忘机从尔游。', 'label': 1}
{'text': '深浅檐花千万枝，碧纱窗外啭黄鹂。残妆含泪下帘坐，尽日伤春春不知。', 'label': 0}
{'text': '春景去，此去何时回。游人千万恨，落日上高台。寂寞繁花尽，流莺归莫来。', 'label': 0}
{'text': '鼓角缘边郡，川原欲夜时。秋听殷地发，风散入云悲。抱叶寒蝉静，归来独鸟迟。万方声一概，吾道竟何之。', 'label': 0}
{'text': '我有紫霞想，缅怀沧洲间。思对一壶酒，澹然万事闲。横琴倚高松，把酒望远山。长空去鸟没，落日孤云还。但恐光景晚，宿昔成秋颜。', 'label': 1}
{'text': '卧病拥塞在峡中，潇湘洞庭虚暎空。楚天不断四时雨，巫峡常吹千里风。沙上草阁柳新暗，城边野池莲欲红。暮春鸳鹭立洲渚，挟子翻飞还一丛。', 'label': 1}
{'text': '麦死春不雨，禾损秋早霜。岁晏无口食，田中采地黄。采时将何用，持以易糇粮。凌晨荷锄去，薄暮不盈筐。携来朱门家，卖与白面郎。与君啖肥马，可使照地光。愿易马残粟，救此苦饥肠。', 'label': 1}
{'text': '郁郁眉多敛，默默口寡言。岂是愿如此，举目谁与欢。去春尔西征，从事巴蜀间。今春我南谪，抱疾江海壖。相去六千里，地绝天邈然。十书九不达，何以开忧颜。渴人多梦饮，饥人多梦餐。春来梦何处，合眼到东川。', 'label': 1}
{'text': '去年湖水满，此地覆行舟。万怪吹高浪，千人死乱流。谁能问帝子，何事宠阳侯。渐恐鲸鲵大，波涛及九州。', 'label': 0}
{'text': '大鹏飞兮振八裔，中天摧兮力不济。余风激兮万世，游扶桑兮挂石袂。后人得之传此，仲尼亡兮谁为出涕。', 'label': 0}
{'text': '两鬓入秋浦，一朝飒已衰。猿声催白发，长短尽成丝。', 'label': 0}
{'text': '八旬庆会，人间盛事，齐劝一杯春酿。胭脂小字点眉间，犹记得、旧时宫样。彩衣更著，功名富贵，直过太公以上。大家著意记新词，遇著个、十字便唱。', 'label': 1}
{'text': '宫漏夜丁丁，千门闭霜月。华堂列红烛，丝管静中发。歌眉低有思，舞体轻无骨。主人启酡颜，酣畅浃肌髪。犹思城外客，阡陌不可越。春意日夕深，此欢无断绝。', 'label': 1}
{'text': '虢国夫人承主恩，平明上马入宫门。却嫌脂粉涴颜色，澹埽蛾眉朝至尊。', 'label': 1}
{'text': '双桧苍然古貌奇，含烟吐雾郁参差。晚依禅客当金殿，初对将军映画旗。龙象界中成宝盖，鸳鸯瓦上出高枝。长明灯是前朝焰，曾照青青年少时。', 'label': 1}
{'text': '后集寄将何处去，故山迢递在匡庐。旧僧独有云皋在，三二年来不得书。别后道情添几许，老来筋力又何如。来生缘会应非远，彼此年过七十余。', 'label': 1}
{'text': '烟外倚危楼，初见远灯明灭。却跨玉虹归去，看洞天星月。当时张范风流在，况一尊浮雪。莫问世间何事，与剑头微吷。', 'label': 1}
{'text': '西历青羌板，南留白帝城。於菟侵客恨，粔籹作人情。瓦卜传神语，畬田费火声。是非何处定，高枕笑浮生。', 'label': 0}
{'text': '渔父醒，春江午。梦断落花飞絮。酒醒还醉醉还醒，一笑人间今古。', 'label': 1}
{'text': '常忧到老都无子，何况新生又是儿。阴德自然宜有庆，皇天可得道无知。一园水竹今为主，百卷文章更付谁。莫虑鹓鶵无浴处，即应重入凤皇池。', 'label': 1}
{'text': '江头三月清明。柳风轻。巴峡谁知还是、洛阳城。春寂寂。娇滴滴。笑盈盈。一段乌丝阑上、记多情。', 'label': 1}
{'text': '陈迹随人事，初秋别此亭。重来棃叶赤，依旧竹林青。风幔何时卷，寒砧昨夜声。无由出江汉，愁绪月冥冥。', 'label': 0}
{'text': '襄阳行乐处，歌舞白铜鞮。江城回渌水，花月使人迷。', 'label': 1}
{'text': '相忆采君诗作障，自书自勘不辞劳。障成定被人争写，从此南中纸价高。', 'label': 1}
{'text': '黄帝铸鼎于荆山，炼丹砂。丹砂成黄金，骑龙飞上太清家。云愁海思令人嗟，宫中彩女颜如花。飘然挥手凌紫霞，从风纵体登銮车。登銮车，侍轩辕。遨游青天中，其乐不可言。', 'label': 1}
{'text': '继体三才理，承颜九族亲。禹功留海内，殷历付天伦。调露曲常在，秋风词尚新。本支方百代，先让棣华春。', 'label': 1}
{'text': '盗灭人还乱，兵残将自疑。登坛名绝假，报主尔何迟。领郡辄无色，之官皆有词。愿闻哀痛诏，端拱问疮痍。', 'label': 0}
{'text': '檐影微微落，津流脉脉斜。野船明细火，宿雁聚圆沙。云掩初弦月，香传小树花。邻人有美酒，稚子夜能赊。', 'label': 1}
{'text': '微雨洒园林，新晴好一寻。低风洗池面，斜日拆花心。暝助岚阴重，春添水色深。不如陶省事，犹抱有弦琴。', 'label': 0}
{'text': '车骑新从梁苑回，履声珮响入中台。凤池望在终重去，龙节功成且纳来。金勒最宜乘雪出，玉觞何必待花开。尚书首唱郎中和，不计官资只计才。', 'label': 1}
{'text': '筑城须努力，城高遮得贼。但恐贼路多，有城遮不得。', 'label': 0}
{'text': '西溪丹杏，波前媚脸，珠露与深匀。南楼翠柳，烟中愁黛，丝雨恼娇颦。当年此处，闻歌殢酒，曾对可怜人。今夜相思，水长山远，闲卧送残春。', 'label': 0}
{'text': '吾家白额驹，远别临东道。他日相思一梦君，应得池塘生春草。', 'label': 0}
{'text': '今年春浅腊侵年。冰雪破春妍。东风有信无人见，露微意、柳际花边。寒夜纵长，孤衾易暖，钟鼓渐清圆。朝来初日半含山。楼阁淡疏烟。游人便作寻芳计，小桃杏、应已争先。衰病少情，疏慵自放，惟爱日高眠。', 'label': 1}
{'text': '洗尽机心随法喜。看取尊前，秋思如春意。谁与先生宽发齿。醉时惟有歌而已。岁月何须溪上记。千古黄花，自有渊明比。高卧石龙呼不起。微风不动天如醉。', 'label': 1}
{'text': '又是新逢三五夜，瑞气霭氤氲。万点灯和月色新。桃李倍添春。花县主人情思好，行乐逐良辰。满引千锺酒又醇。歌韵动梁尘。', 'label': 1}
{'text': '容貌一日减一日，心情十分无九分。每逢陌路犹嗟叹，何况今朝是见君。', 'label': 0}
{'text': '闲官兼慢使，著处易停轮。况欲逢新岁，仍初见故人。冒寒寻到洛，待煖始归秦。亦拟同携手，城东略看春。', 'label': 1}
{'text': '平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程，长亭更短亭。', 'label': 0}
{'text': '与尔为父子，八十有六旬。忽然又不见，迩来三四春。形质本非实，气聚偶成身。恩爱元是妄，缘合暂为亲。念兹庶有悟，聊用遣悲辛。暂将理自夺，不是忘情人。', 'label': 0}
{'text': '天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。', 'label': 0}
{'text': '五年不入慈恩寺，今日寻师始一来。欲知火宅焚烧苦，方寸如今化作灰。', 'label': 0}
{'text': '好风胧月清明夜，碧砌红轩刺史家。独绕回廊行复歇，遥听弦管暗看花。', 'label': 1}
{'text': '紫骝行且嘶，双翻碧玉蹄。卧流不肯渡，似惜锦障泥。白雪关山远，黄云海戍迷。挥鞭万里去，安得念春闺。', 'label': 0}
{'text': '别酒劝君君一醉。清润潘郎，又是何郎婿。记取钗头新利市。莫将分付东邻子。回首长安佳丽地。三十年前，我是风流帅。为向青楼寻旧事。花枝缺处馀名字。', 'label': 1}
{'text': '在郡六百日，入山十二回。宿因月桂落，醉为海榴开。黄纸除书到，青宫诏命催。僧徒多怅望，宾从亦裴回。寺暗烟埋竹，林香雨落梅。别桥怜白石，辞洞恋青苔。渐出松间路，犹飞马上杯。谁教冷泉水，送我下山来。', 'label': 1}
{'text': '四弦不似琵琶声，乱写真珠细撼铃。指底商风悲飒飒，舌头胡语苦醒醒。如言都尉思京国，似诉明妃厌虏庭。迁客共君想劝谏，春肠易断不须听。', 'label': 0}
{'text': '三岁相依在洛都，游花宴月饱欢娱。惜别笙歌多怨咽，愿留轩盖少踟蹰。剑磨光彩依前出，鹏举风云逐后驱。从此求闲应不得，更能重醉白家无。', 'label': 1}
{'text': '双堠频频减去程，渐知身得近京城。春来爱有归乡梦，一半犹疑梦里行。', 'label': 0}
{'text': '万里寄书将出峡，却凭巫峡寄江州。伤心最是江头月，莫把书将上庾楼。', 'label': 1}
{'text': '原宪甘贫每自开，子春伤足少人哀。巷南唯有陈居士，时学文殊一问来。', 'label': 0}
{'text': '兹地回銮日，皇家禅圣时。路无胡马迹，人识汉官仪。天子旌旗度，法王龙象随。知怀去家叹，经此益迟迟。', 'label': 1}
{'text': '芳景多游客，衰翁独在家。肺伤妨饮酒，眼痛忌看花。寺路随江曲，宫墙夹道斜。羡君犹壮健，不枉度年华。', 'label': 1}
{'text': '小莲初上琵琶弦。弹破碧云天。分明绣阁幽恨，都向曲中传。肤莹玉，鬓梳蝉。绮窗前。素蛾今夜，故故随人，似斗婵娟。', 'label': 1}
{'text': '东柯好崖谷，不与众峰群。落日邀双鸟，晴天养片云。野人矜险绝，水竹会平分。采药吾将老，儿童未遣闻。', 'label': 1}
{'text': '腊销三五。月向雪山云外吐。烟水黄昏。梅柳依稀笛断魂。今宵豫赏。便作香尘随步想。莫待元宵。灯火零星雨寂寥。', 'label': 0}
{'text': '寒月沈沈洞房静，真珠帘外梧桐影。秋霜欲下手先知，灯底裁缝剪刀冷。', 'label': 0}
{'text': '流水阊门外，秋风吹柳条。从来送客处，今日自魂销。', 'label': 0}
{'text': '有酒忘杯，有笔忘诗，弄溪奈何。看纵横斗转，龙蛇起陆，崩腾决去，雪练倾河。袅袅东风，悠悠倒景，摇动云山水又波。还知否，欠菖蒲攒港，绿竹缘坡。长松谁剪嵯峨。笑野老来耘山上禾。算只因鱼鸟，天然自乐，非关风月，闲处偏多。芳草春深，佳人日暮，濯发沧浪独浩歌。徘徊久，问人间谁似，老子婆娑。', 'label': 1}
{'text': '雨时山不改，晴罢峡如新。天路看殊俗，秋江思杀人。有猿挥泪尽，无犬附书频。故国愁眉外，长歌欲损神。', 'label': 0}
{'text': '风尘暗不开，汝去几时来。兄弟分离苦，形容老病催。江通一柱观，日落望乡台。', 'label': 0}
{'text': '江湖春欲暮，墙宇日犹微。暗暗春籍满，轻轻花絮飞。翰林名有素，墨客兴无违。今夜文星动，吾侪醉不归。', 'label': 1}
{'text': '西施越溪女，明艳光云海。未入吴王宫殿时，浣纱古石今犹在。桃李新开映古查，菖蒲犹短出平沙。昔时红粉照流水，今日青苔覆落花。君去西秦适东越，碧山青江几超忽。若到天涯思故人，浣纱石上窥明月。', 'label': 1}
{'text': '有耳莫洗颍川水，有口莫食首阳蕨。含光混世贵无名，何用孤高比云月。吾观自古贤达人，功成不退皆殒身。子胥既弃吴江上，屈原终投湘水滨。陆机才多岂自保，李斯税驾苦不早。华亭鹤唳讵可闻，上蔡苍鹰何足道？君不见吴中张翰称达士，秋风忽忆江东行。且乐生前一杯酒，何须身后千载名。', 'label': 1}
{'text': '钱唐山水接苏台，两地褰帷愧不才。政事素无争学得，风情旧有且将来。双蛾解珮啼相送，五马鸣珂笑却回。不似刘郎无景行，长抛春恨在天台。', 'label': 0}
{'text': '三十六峰晴，雪销岚翠生。月留三夜宿，春引四山行。远草初含色，寒禽未变声。东岩最高石，唯我有题名。', 'label': 0}
{'text': '相府念多病，春宫容不才。官衔依口得，俸料逐身来。白首林园在，红尘车马回。招呼新客侣，扫掠旧池台。小舫宜携乐，新荷好盖杯。不知金谷主，早晚贺筵开。', 'label': 1}
{'text': '斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。', 'label': 0}
{'text': '坐爱前檐前，卧爱北窗北。窗竹多好风，檐松有嘉色。幽怀一以合，俗念随缘息。在尔虽无情，于予即有得。乃知性相近，不必动与植。', 'label': 1}
{'text': '天涯流落思无穷。既相逢。却匆匆。携手佳人，和泪折残红。为问东风馀几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。', 'label': 1}
{'text': '日映西陵松柏枝，下台相顾一相思。朝来乐府长歌曲，唱著君王自作词。', 'label': 1}
{'text': '不见高人王右丞，蓝田丘壑漫寒藤。最传秀句寰区满，未绝风流相国能。', 'label': 1}
{'text': '李相将军拥蓟门，白头虽老赤心存。竟能尽说诸侯入，知有从来天子尊。', 'label': 1}
{'text': '可怜夭艳正当时，刚被狂风一夜吹。今日流莺来旧处，百般言语泥空枝。', 'label': 0}
{'text': '锺鼎山林都是梦，人间荣辱休惊。只消闲处过平生。酒杯秋吸露，诗句夜裁冰。记取小窗风雨夜，对床灯火多情。问谁千里伴君行。晚山眉样翠，秋水镜般明。', 'label': 1}
{'text': '晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。', 'label': 1}
{'text': '襄阳楼下树阴成，荷叶如钱水面平。拂水柳花千万点，隔林莺舌两三声。有时水畔看云立，每日楼前信马行。早晚暂教王粲上，庾公应待月分明。', 'label': 1}
{'text': '大家东征逐子回，风生洲渚锦帆开。青青竹笋迎船出，日日江鱼入馔来。离别不堪无限意，艰危深仗济时才。黔阳信使应稀少，莫怪频频劝酒杯。', 'label': 1}
{'text': '妙有分二气，灵山开九华。层标遏迟日，半壁明朝霞。积雪曜阴壑，飞流歕阳崖。青莹玉树色，缥缈羽人家。', 'label': 1}
{'text': '桃花开东园，含笑夸白日。偶蒙东风荣，生此艳阳质。岂无佳人色，但恐花不实。宛转龙火飞，零落早相失。讵知南山松，独立自萧𫗋。', 'label': 0}
{'text': '香火一炉灯一盏，白头夜礼佛名经。何年饮著声闻酒，直到如今醉未醒。', 'label': 1}
{'text': '枝上红飞尽，梢头绿已匀。游丝柳絮媚青春。向晚暖风帘幕、练光新。春已匆匆去，那堪话别情。刘郎几日便登程。告你觅些欢笑、送行人。', 'label': 1}
{'text': '可怜官职好文词，五十专城未是迟。晓日镜前无白发，春风门外有红旗。郡中何处堪携酒，席上谁人解和诗。唯共交亲开口笑，知君不及洛阳时。', 'label': 1}
{'text': '十年生死两茫茫。不思量。自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡。小轩窗。正梳妆。相顾无言，惟有泪千行。料得年年断肠处，明月夜，短松冈。', 'label': 0}
{'text': '军旅西征僻，风尘战伐多。犹闻蜀父老，不忘舜讴歌。天险终难立，柴门岂重过。朝朝巫峡水，远逗锦江波。', 'label': 0}
{'text': '山僧对棋坐，局上竹阴清。映竹无人见，时闻下子声。', 'label': 1}
{'text': '楼上金风声渐紧，月中银字韵初调。促张弦柱吹高管，一曲凉州入泬寥。', 'label': 0}
{'text': '边秋阴易久，不复辨晨光。檐雨乱淋幔，山云低度墙。鸬鹚窥浅井，蚯蚓上深堂。车马何萧索，门前百草长。', 'label': 0}
{'text': '小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。', 'label': 1}
{'text': '云树玉泉寺，肩舁半日程。更无人作伴，祗共酒同行。新叶千万影，残莺三两声。闲游竟未足，春尽有余情。', 'label': 1}
{'text': '下直遇春日，垂鞭出禁闱。两人携手语，十里看山归。柳色早黄浅，水文新绿微。风光向晚好，车马近南稀。机尽笑相顾，不惊鸥鹭飞。', 'label': 1}
{'text': '雨湿轻尘隔院香，玉人初著白衣裳。半含惆怅闲看绣，一朵棃花压象床。', 'label': 1}
{'text': '见君新赠吕君诗，忆得同年行乐时。争入杏园齐马首，潜过柳曲鬬蛾眉。八人云散俱游宦，七度花开尽别离。闻道秋娘犹且在，至今时复问微之。', 'label': 1}
{'text': '借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。', 'label': 1}
{'text': '将帅蒙恩泽，兵戈有岁年。至今劳圣主，何以报皇天。白骨新交战，云台旧拓边乘槎断消息，无处觅张骞。', 'label': 1}
{'text': '嬴女吹玉箫，吟弄天上春。青鸾不独去，更有携手人。影灭彩云断，遗声落西秦。', 'label': 1}
{'text': '绿尽烧痕芳草遍。不暖不寒，切莫辜良宴。罨画屏风开羽扇。薄罗衫子仙衣练。晚雨小池添水面。戏跃赬鳞，又向波心见。持酒伊听声宛转。樽前唱彻昭阳怨。', 'label': 0}
{'text': '楼雨沾云幔，山寒著水城。径添沙面出，湍减石棱生。菊蘂凄疏放，松林驻远情。滂沱朱槛湿，万虑傍檐楹。', 'label': 0}
{'text': '月在洛阳天，天高净如水。下有白头人，㧛衣中夜起。思远镜亭上，光深书殿里。眇然三处心，相去各千里。', 'label': 1}
{'text': '北望蝶山，西迷凤苑。忽忽醉里题诗满。黄花只似去年黄，去年人去黄花远。雨压城荒，丘园路断。却晴又恨公来晚。依稀自唱古人诗，明年此会知谁健。', 'label': 1}
{'text': '宓子弹琴邑宰日，终军弃𦈡英妙时。承家节操尚不泯，为政风流今在兹。可怜宾客尽倾盖，何处老翁来赋诗。楚江巫峡半云雨，清簟疏帘看弈棋。', 'label': 1}
{'text': '身骑骢马峨眉下，面带霜威卓氏前。虚度东川好时节，酒楼元被蜀儿眠。', 'label': 0}
{'text': '百岁无多时壮健，一春能几日晴明。相逢且莫推辞醉，听唱阳关第四声。', 'label': 0}
{'text': '老去惜花心已懒，爱梅犹绕江村。一枝先破玉溪春。更无花态度，全有雪精神。剩向空山餐秀色，为渠著句清新。竹根流水带溪云。醉中浑不记，归路月黄昏。', 'label': 1}
{'text': '一代风流尽，修文地下深。斯人不重见，将老失知音。短日行梅岭，寒山落桂林。长安若个畔，犹想映貂金。', 'label': 1}
{'text': '江皋已仲春，花下复清晨。仰面贪看鸟，回头错应人。读书难字过，对酒满壶频。近识峨眉老，知予懒是真。', 'label': 1}
{'text': '冠盖闲居少，箪瓢陋巷深。称家开户牖，量力置园林。俭薄身都惯，营为力不任。饥烹一斤肉，暖卧两重衾。尊有陶潜酒，囊无陆贾金。莫嫌贫活计，更富即劳心。', 'label': 1}
{'text': '绰约肌肤巧样妆。风流元自有清香。未应傅粉疑平叔，却笑荷花似六郎。浮蚁瓮，入诗囊。学人消瘦怯风霜。午窗一枕庄周梦，甘作花心粉蝶忙。', 'label': 1}
{'text': '火宅煎熬地，霜松摧折身。因知群动内，易死不过人。', 'label': 0}
{'text': '韦门同是旧亲宾，独恨潘床簟有尘。十里花谿锦城丽，五年沙尾白头新。倅戎何事劳专席，老掾甘心逐众人。却待文星上天去，少分光影照沈沦。', 'label': 1}
{'text': '夙驾送举人，东方犹未明。自谓出太早，已有车马行。骑火高低影，街鼓参差声。可怜早朝者，相看意气生。日出尘埃飞，群动互营营。营营各何求，无非利与名。而我常晏起，虚住长安城。春深官又满，日有归山情。', 'label': 1}
{'text': '扁舟泊云岛，倚櫂念乡国。四望不见人，烟江澹秋色。客心贫易动，日入愁未息。', 'label': 1}
{'text': '海棠风横，醉中吹落，香红强半。小粉多情怨花飞，仔细把、残香看。一抹浓檀秋水畔。缕金衣新换。鹦鹉杯深艳歌迟，更莫放、人肠断。', 'label': 1}
{'text': '一别姑苏已四年。秋风南浦送归船。画帘重见水中仙。霜鬓不须催我老，杏花依旧驻君颜。夜阑相对梦魂间。', 'label': 1}
{'text': '庐宫山下州，湓浦沙边宅。宅北倚高冈，迢迢数千尺。上有青青竹，竹间多白石。茅亭居上头，豁达门四辟。前楹卷帘箔，北牖施床席。江风万里来，吹我凉淅淅。日高公府归，巾笏随手掷。脱衣恣搔首，坐卧任所适。时倾一杯酒，旷望湖天夕。口咏独酌谣，目送归飞翮。惭无出尘操，未免折腰役。偶获此闲居，谬似高人迹。', 'label': 1}
{'text': '早攀霄汉上天衢，晚落风波委世途。雨露施恩无厚薄，蓬蒿随分有荣枯。伤禽侧翅惊弓箭，老妇低颜事舅姑。碧落三仙曾识面，年深记得姓名无。', 'label': 0}
{'text': '堂西长笋别开门，堑北行椒却背村。梅熟许同朱老吃，松高拟对阮生论。', 'label': 1}
{'text': '华阳春树号新丰，行入新都若旧宫。柳色未饶秦地绿，花光不灭上阳红。', 'label': 1}
{'text': '行云递崇高，飞雨霭而至。潺潺石间溜，汩汩松上驶。亢阳乘秋热，百谷皆已弃。皇天德泽降，焦卷有生意。前雨伤卒暴，今雨喜容易。不可无雷霆，间作鼓增气。佳声达中宵，所望时一致。清霜九月天，髣髴见滞穗。郊扉及我私，我圃日苍翠。恨无抱瓮力，庶减临江费。', 'label': 1}
{'text': '春江不可渡，二月已风涛。舟楫欹斜疾，鱼龙偃卧高。渚花兼素锦，汀草乱青袍。戏问垂纶客，悠悠见汝曹。', 'label': 0}
{'text': '年年曲江望，花发即经过。未饮心先醉，临风思倍多。三春看又尽，两地欲如何。日望长安道，空成劳者歌。', 'label': 1}
{'text': '相思无处著春寒。傍阑干。湿阑干。似我情怀，处处忆临安。想见夜深村鼓静，灯晕碧，为傍人，说上元。是花是雪无意看。雨摧残。雨摧残。探春未还。到春还、似不如闲。感恨千般、憔悴做花难。不惜与君同一醉，君不见，铜雀台，望老瞒。', 'label': 0}
{'text': '肃肃湘妃庙，空墙碧水春。虫书玉佩藓，燕舞翠帷尘。晚泊登汀树，微馨借渚苹。苍梧恨不尽，染泪在丛筠。', 'label': 0}
{'text': '潞府筋角劲，戴光因合成。因君怀胆气，赠我定交情。不拟闲穿叶，那能枉始生。唯调一只箭，飞入破聊城。', 'label': 1}
{'text': '曲江新岁后，冰与水相和。南岸犹残雪，东风未有波。偶游身独自，相忆意如何。莫待春深去，花时鞍马多。', 'label': 1}
{'text': '小颦若解愁春暮。一笑留春春也住。晚红初减谢池花，新翠已遮琼苑路。湔裙曲水曾相遇。挽断罗巾容易去。啼珠弹尽又成行，毕竟心情无会处。', 'label': 1}
{'text': '一春惆怅残三日，醉问周郎忆得无。柳絮送人莺劝酒，去年今日别东都。', 'label': 0}
{'text': '近有平阴信，遥怜舍弟存。侧身千里道，寄食一家村。烽举新酣战，啼垂旧血痕。不知临老日，招得几人魂。', 'label': 0}
{'text': '莲开欲遍。一夜秋声转。残绿断红香片片。长是西风堪怨。莫愁家住溪边。采莲心事年年。谁管水流花谢，月明昨夜兰船。', 'label': 1}
{'text': '琴中古曲是幽兰，为我殷勤更弄看。欲得身心俱静好，自弹不及听人弹。', 'label': 1}
{'text': '落日放船好，轻风生浪迟。竹深留客处，荷净纳凉时。公子调冰水，佳人雪藕丝。片云头上黑，应是雨催诗。', 'label': 1}
{'text': '青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。', 'label': 0}
{'text': '一别苏州十八载，时光人事随年改。不论竹马尽成人，亦恐桑田半为海。莺入故宫含意思，花迎新使生光彩。为报江山风月知，至今白使君犹在。', 'label': 1}
{'text': '远郡虽褊陋，时祀奉朝经。夙兴祭风伯，天气晓冥冥。导骑与从吏，引我出东坰。水雾重如雨，山火高于星。忽忆早朝日，与君趋紫庭。步登龙尾道，却望终南青。一别身向老，所思心未宁。至今想在耳，玉音尚玲玲。', 'label': 1}
{'text': '檐月惊残梦，浮凉满夏衾。蟏蛸低户网，萤火度墙阴。炉暗灯光短，床空帐影深。此时相望久，高树忆横岑。', 'label': 0}
{'text': '满窗明月满帘霜，被冷灯残拂卧床。燕子楼中霜月夜，秋来只为一人长。', 'label': 0}
{'text': '三年枕上吴中路。遣黄耳、随君去。若到松江呼小渡。莫惊鸥鹭，四桥尽是，老子经行处。辋川图上看春暮。常记高人右丞句。作个归期天已许。春衫犹是，小蛮针线，曾湿西湖雨。', 'label': 1}
{'text': '药条药甲润青青，色过棕亭入草亭。苗满空山惭取誉，根居隙地怯成形。', 'label': 1}
{'text': '恍惚寒山暮，逶迤白雾昏。山虚风落石，楼静月侵门。击柝可怜子，无衣何处村。时危关百虑，盗贼尔犹存。', 'label': 0}
{'text': '上马临出门，出门复逡巡。回头问妻子，应怪春游频。诚知春游频，其奈老大身。朱颜去复去，白发新更新。请君屈十指，为我数交亲。大限年百岁，几人及七旬。我今六十五，走若下坂轮。假使得七十，祗有五度春。逢春不游乐，但恐是痴人。', 'label': 0}
{'text': '野狐泉上柳花飞，逐水东流便不归。花水悠悠两无意，因风吹落偶相依。', 'label': 1}
{'text': '落日绣帘卷，亭下水连空。知君为我，新作窗户湿青红。长记平山堂上，敧枕江南烟雨，渺渺没孤鸿。认得醉翁语，山色有无中。一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。', 'label': 1}
{'text': '人少庭宇旷，夜凉风露清。槐花满院气，松子落堦声。寂寞挑灯坐，沈吟蹋月行。年衰自无趣，不是厌承明。', 'label': 0}
{'text': '山东才副苍生愿，川上俄惊逝水波。履道凄凉新第宅，宣城零落旧笙歌。园荒唯有薪堪采，门冷兼无雀可罗。今日相逢偶同到，伤心不是故经过。', 'label': 0}
{'text': '绿水风初暖，青林露早晞。麦陇雉朝雊，桑野人暮归。百舌悲花尽，平芜来去飞。', 'label': 0}
{'text': '郁郁复郁郁，伏热何时毕？行入七叶堂，烦暑随步失。檐雨稍霏微，窗风正萧瑟。清宵一觉睡，可以销百疾。', 'label': 0}
{'text': '自笑心何劣，区区辨所冤。伯仁虽到死，终不向人言。', 'label': 0}
{'text': '晚来云淡秋光薄，落日晴天。落日晴天。堂上风斜画烛烟。从渠去买人间恨，字字都圆。字字都圆。肠断西风十四弦。', 'label': 0}
{'text': '谁道此水广，狭如一匹练。江夏黄鹤楼，青山汉阳县。大语犹可闻，故人难可见。君草陈琳檄，我书鲁连箭。报国有壮心，龙颜不回眷。西飞精卫鸟，东海何由填。鼓角徒悲鸣，楼船习征战。抽剑步霜月，夜行空庭遍。长呼结浮云，埋没顾荣扇。他日观军容，投壶接高宴。', 'label': 1}
{'text': '幽咽新芦管，凄凉古竹枝。似临猿峡唱，疑在雁门吹。调为高多切，声缘小乍迟。麤豪嫌觱篥，细妙胜参差。云水巴南客，风沙陇上儿。屈原收泪夜，苏武断肠时。仰秣胡驹听，惊栖越鸟知。何言胡越异，闻此一同悲。', 'label': 0}
{'text': '叶含浓露如啼眼，枝袅轻风似舞腰。小树不禁攀折苦，乞君留取两三条。', 'label': 0}
{'text': '笑贡生狂，日日弹冠，西望王阳。待泥封屡下，蒲轮不至，卖琅琊产，办舍人装。厚绿故人，黄金有术，何不分伊肘後方。他年老，三千里外，八十思乡。何如吾寿华堂。在丞相东山旧第旁。任王人亲至，不妨高枕，吾州盛事，更短邻墙。我学希夷，邀公共坐，游戏壶中日月长。山僧道，成仙未晚，救火须忙。', 'label': 1}
{'text': '一树春风万万枝，嫩于金色软于丝。永丰西角荒园里，尽日无人属阿谁。', 'label': 0}
{'text': '此身长健。还却功名愿。枉读平生三万卷。满酌金杯听劝。男儿玉带金鱼。能消几许诗书。料得今宵醉也，两行红袖争扶。', 'label': 1}
{'text': '霜雪压多虽不死，荆榛长疾欲相埋。长忧落在樵人手，卖作苏州一束柴。', 'label': 0}
{'text': '岁暮皤然一老夫，十分流辈九分无。莫嫌身病人扶侍，犹胜无身可遣扶。', 'label': 1}
{'text': '二月和风到碧城。万条千缕绿相迎。舞烟眠雨过清明。妆镜巧眉偷叶样，歌楼妍曲借枝名。晚秋霜霰莫无情。', 'label': 1}
{'text': '零落桐叶雨，萧条槿花风。悠悠早秋意，生此幽闲中。况与故人别，中怀正无悰。勿云不相送，心到青门东。相知岂在多，但问同不同。同心一人去，坐觉长安空。', 'label': 1}
{'text': '陕州司马去何如，养静资贫两有余。公事闲忙同少尹，料钱多少敌尚书。秪携美酒为行伴，唯作新诗趁下车。自有铁牛无咏者，料君投刃必应虚。', 'label': 1}
{'text': '初谓鹊山近，宁知湖水遥。此行殊访戴，自可缓归桡。', 'label': 1}
{'text': '城西门前滟滪堆，年年波浪不能摧。懊恼人心不如石，少时东去复西来。', 'label': 0}
{'text': '胜地初相引，余行得自娱。见轻吹鸟毳，随意数花须。细草称偏坐，香醪懒再酤。醉归应犯夜，可怕李金吾。', 'label': 1}
{'text': '洛下田园久抛掷，吴中歌酒莫留连。嵩阳云树伊川月，已校归迟四五年。', 'label': 1}
{'text': '越江千里镜，越岭四时雪。中有逍遥人，夜深观水月。', 'label': 1}
{'text': '黄菊开时伤聚散。曾记花前，共说深深愿。重见金英人未见。相思一夜天涯远。罗带同心闲结遍。带易成双，人恨成双晚。欲写彩笺书别怨。泪痕早已先书满。', 'label': 1}
{'text': '恍如辽鹤归华表。阅尽人间巧。天乞一堂山对绕。微波不动，岸巾时照。照见星星好。舞风荷盖从敧倒。碧树生凉自天杪。谁识元龙胸次浩。骑鲸欲去，引杯独啸。醉眼青天小。', 'label': 1}
{'text': '战哭多新鬼，愁吟独老翁。乱云低薄暮，急雪舞回风。瓢弃尊无绿，炉存火似红。数州消息断，愁坐正书空。', 'label': 0}
{'text': '浅色縠衫轻似雾，纺花纱袴薄于云。莫嫌轻薄但知著，犹恐通州热杀君。', 'label': 1}
{'text': '我马烦兮释我车，神之庙兮山之阿。予一拜而一祝，祝予心之无涯。涕汍澜而零落，神寂默而无哗。神兮，神兮。奈神之寂默而不言何，复再拜而再祝。鼓吾腹兮歌吾歌，歌曰。今耶，古耶。有耶，无耶。福不自神耶，神不福人耶。巫尔惑耶，稔而诛耶。谒不得耶，终不可谒耶。返吾驾而遵吾道，庙之木兮山之花。', 'label': 1}
{'text': '客心惊暮序，宾雁下襄州。共赏重阳节，言寻戏马游。湖风秋戍柳，江雨暗山楼。且酌东篱菊，聊祛南国愁。', 'label': 0}
{'text': '万古仇池穴，潜通小有天。神鱼人不见，福地语真传。近接西南境，长怀十九泉。何时一茅屋，送老白云边。', 'label': 1}
{'text': '白雪吟诗铃阁开，故情新兴两裴回。昔经勤苦照书卷，今助欢娱飘酒杯。楚客难酬郢中曲，吴公兼占洛阳才。铜街金谷春知否，又有诗人作尹来。', 'label': 1}
{'text': '兽中刀枪多怒吼，鸟遭罗弋尽哀鸣。羔羊口在缘何事，暗死屠门无一声。', 'label': 0}
{'text': '欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。', 'label': 0}
{'text': '卤中草木白，青者官盐烟。官作既有程，煮盐烟在川。汲井岁榾榾，出车日连连。自公斗三百，转致斛六千。君子慎止足，小人苦喧阗。我何良叹嗟，物理固自然。', 'label': 1}
{'text': '享国十五载，升天千万年。龙镳仙路远，骑吹礼容全。日下初陵外，人悲旧剑前。周南有遗老，掩泪望秦川。', 'label': 0}
{'text': '山阳昔相遇，灼灼晨葩鲜。同游翰墨场，和乐埙箎然。一落名宦途，浩如乘风船。行当衰暮日，卧理淮海边。犹期谢病后，共乐桑榆年。', 'label': 1}
{'text': '苹小蒲叶短，南湖春水生。子近湖边住，静境称高情。我为郡司马，散拙无所营。使君知性野，衙退任闲行。行携小榼出，逢花辄独倾。半酣到子舍，下马扣柴荆。何以引我步，绕篱竹万茎。何以醒我酒，吴音吟一声。须臾进野饭，饭稻茹芹英。白瓯青竹箸，俭洁无膻腥。欲去复裴回，夕鸦已飞鸣。何当重游此，待君湖水平。', 'label': 1}
{'text': '龙昌寺底开山路，巴子台前种柳林。官职家乡都忘却，谁人会得使君心。', 'label': 1}
{'text': '江城寒角动，沙洲夕鸟还。独在高亭上，西南望远山。', 'label': 1}
{'text': '新辞将印拂朝缨，临水登山四体轻。犹念天涯未归客，瘴云深处守孤城。', 'label': 1}
{'text': '蜀麻吴盐自古通，万斛之舟行若风。长年三老长歌里，白昼摊钱高浪中。', 'label': 0}
{'text': '招提凭高冈，疏散连草莽。出泉枯柳根，汲引岁月古。石间见海眼，天畔萦水府。广深丈尺间，宴息敢轻侮。青白二小蛇，幽姿可时睹。如丝气或上，烂熳为云雨。山头到山下，凿井不尽土。取供十方僧，香美胜牛乳。北风起寒文，弱藻舒翠缕。明涵客衣净，细荡林影趣。何当宅下流，余润通药圃。三春湿黄精，一食生毛羽。', 'label': 1}
{'text': '歧王宅里寻常见，崔九堂前几度闻。正是江南好风景，落花时节又逢君。', 'label': 1}
{'text': '皮枯缘受风霜久，条短为应攀折频。但见半衰当此路，不知初种是何人。雪花零碎逐年减，烟叶稀疏随分新。莫道老株芳意少，逢春犹胜不逢春。', 'label': 1}
{'text': '南陌东城春早时，相逢何处不依依。桃红李白皆夸好，须得垂杨相发挥。', 'label': 1}
{'text': '午辞空灵岑，夕得花石戍。岸疏开辟水，木杂今古树。地蒸南风盛，春热西日暮。四序本平分，气候何回互。茫茫天造间，理乱岂恒数。系舟盘藤轮，策杖古樵路。罢人不在村，野圃泉自注。柴扉虽芜没，农器尚牢固。山东残逆气，吴楚守王度。谁能扣君门，下令减征赋。', 'label': 1}
{'text': '城西门前滟滪堆，年年波浪不能摧。懊恼人心不如石，少时东去复西来。', 'label': 0}
{'text': '久雨南湖涨，新晴北客过。日沈红有影，风定绿无波。岸没闾阎少，滩平船舫多。可怜心赏处，其奈独游何。', 'label': 1}
{'text': '手不任执殳，肩不能荷锄。量力揆所用，曾不敌一夫。幸因笔研功，得升仕进途。历官凡五六，禄俸及妻孥。左右有兼仆，出入有单车。自奉虽不厚，亦不至饥劬。若有人及此，傍观为何如。虽贤亦为幸，况我鄙且愚。伯夷古贤人，鲁山亦其徒。时哉无奈何，俱化为饿殍。念彼益自愧，不敢忘斯须。平生荣利心，破灭无遗余。犹恐尘妄起，题此于座隅。', 'label': 0}
{'text': '忠州州里今日花，庐山山头去时树。已怜根损斩新栽，还喜花开依旧数。赤玉何人少琴轸，红缬谁家合罗袴。但知烂熳恣情开，莫怕南宾桃李妒。', 'label': 1}
{'text': '昨日池塘春草生，阿连新有好诗成。花园到处莺呼入，骢马游时客避行。水暖鱼多似南国，人稀尘少胜西京。洛中佳境应无限，若欲谙知问老兄。', 'label': 1}
{'text': '燕草如碧丝，秦桑低绿枝。当君怀归日，是妾断肠时。春风不相识，何事入罗帏。', 'label': 1}
{'text': '春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。', 'label': 0}
{'text': '雕墙风定，绮窗烛灺，沈吟独坐。料雪霜深处，司花神女，暗里焚百和。恼人一阵香初过。把清愁薰破。更那堪得，冰姿玉貌，痛与惜则个。', 'label': 0}
{'text': '客从南溟来，遗我泉客珠。珠中有隐字，欲辨不成书。缄之箧笥久，以俟公家须。开视化为血，哀今征敛无。', 'label': 0}
{'text': '淮西春草长，淮水逶迤光。燕入新村落，人耕旧战场。可怜行春守，立马看斜桑。', 'label': 0}
{'text': '春过也，共惜艳阳年。犹有桃花流水上，无辞竹叶醉樽前，惟待见青天。', 'label': 1}
{'text': '慕贤入室交先定，结援通家好复成。新妇不嫌贫活计，娇孙同慰老心情。洛桥歌酒今朝散，绛路风烟几日行。欲识离群相恋意，为君扶病出都城。', 'label': 1}
{'text': '束带还骑马，东西却渡船。林中才有地，峡外绝无天。虚白高人静，喧卑俗累牵。他乡悦迟暮，不敢废诗篇。', 'label': 1}
{'text': '船缓进，水平流。一茎竹篙剔船尾，两幅青幕覆船头。亚竹乱藤多照岸，如从凤口向湖州。', 'label': 1}
{'text': '异俗吁可怪，斯人难并居。家家养乌鬼，顿顿食黄鱼。旧识能为态，新知已暗疏。治生且耕凿，只有不关渠。', 'label': 0}
{'text': '荒村建子月，独树老夫家。雾里江船渡，风前径竹斜。寒鱼依密藻，宿鹭起圆沙。蜀酒禁愁得，无钱何处赊。', 'label': 0}
{'text': '朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。', 'label': 1}
{'text': '七过褒城驿，回回各为情。八年身世梦，一种水风声。寻觅诗章在，思量岁月惊。更悲西塞别，终夜绕池行。', 'label': 0}
{'text': '为嗔王录事，不寄草堂赀。昨属愁春雨，能忘欲漏时。', 'label': 0}
{'text': '看师师、成蝶蝶。蹙尽不成叠。欲试搔头，花重怎堪捻。是谁抛过东墙，今无赤凤，梦得似、那人身捷。年时腊。曾笑梅梢和豆，去月忽如荚。便向龙门，无复钏金接。待教开到琼林，阆仙重见，又谁念、昆明前劫。', 'label': 1}
{'text': '大麦干枯小麦黄，妇女行泣夫走藏。东至集壁西梁洋，问谁腰镰胡与羌。岂无蜀兵三千人，部领辛苦江山长。安得如鸟有羽翅，托身白云还故乡。', 'label': 1}
{'text': '夜上九潭谁是伴，云随飞盖月随杯。明年尚作三川守，此地兼将歌舞来。', 'label': 1}
{'text': '北院人稀到，东窗事最偏。竹烟行灶上，石壁卧房前。性拙身多暇，心慵事少缘。还如病居士，唯置一床眠。', 'label': 0}
{'text': '拂彼白石，弹吾素琴。幽涧愀兮流泉深，善手明徽高张清。心寂历似千古，松飕飗兮万寻。中见愁猿吊影而危处兮，叫秋木而长吟。客有哀时失职而听者，泪淋浪以沾襟。乃缉商辍羽，潺湲成音。吾但写声发情于妙指，殊不知此曲之古今。幽涧泉，鸣深林。', 'label': 1}
{'text': '紫陌夜来雨，南山朝下看。戟枝迎日动，阁影助松寒。瑞气转绡縠，游光泛波澜。御沟新柳色，处处拂归鞍。', 'label': 1}
{'text': '湍驶风醒酒，船回雾起堤。高城秋自落，杂树晚相迷。坐触鸳鸯起，巢倾翡翠低。莫须惊白鹭，为伴宿清溪。', 'label': 1}
{'text': '花王有意，念三秋寂寞，凄凉天气。木落烟深山雾冷，不比寻常风味。勒驾闲来，柳蒲憔悴，无限惊心事。仙容香艳，俨然春盛标致。雅态出格天姿，风流酝藉，羞杀岩前桂。寄语芙蓉临水际，莫骋芳颜妖丽。一朵凭栏，千花退避，恼得骚人醉。等闲风雨，更休﹀︽愁容易。', 'label': 0}
{'text': '右眼昏花左足风，金箆石水用无功。不如回念三乘乐，便得浮生百病空。无子同居草庵下，有妻偕老道场中。何烦更请僧为侣，月上新归伴病翁。', 'label': 0}
{'text': '风猎红旗入寿春，满城歌舞向朱轮。八公山下清淮水，千骑尘中白面人。桂岭雨余多鹤迹，茗园晴望似龙鳞。圣朝方用敢言者，次第应须旧谏臣。', 'label': 1}
{'text': '春旦日初出，曈曈耀晨辉。草木照未远，浮云已蔽之。天地黯以晦，当午如昏时。虽有东南风，力微不能吹。中园何所有，满地青青葵。阳光委云上，倾心欲何依。', 'label': 1}
{'text': '水积春塘晚，阴交夏木繁。舟船如野渡，篱落似江村。静拂琴床席，香开酒库门。慵闲无一事，时弄小娇孙。', 'label': 0}
{'text': '才大今诗伯，家贫苦宦卑。饥寒奴仆贱，颜状老翁为。同调嗟谁惜，论文笑自知。流传江鲍体，相顾免无儿。', 'label': 0}
{'text': '幕下郎官安稳无，从来不奉一行书。固知贫病人须弃，能使韦郎迹也疏。', 'label': 0}
{'text': '淮水连年起战尘，油旌三换一何频。共君前后俱从事，羞见功名与别人。', 'label': 0}
{'text': '紫燕黄金瞳，啾啾摇绿鬃。平明相驰逐，结客洛门东。少年学剑术，凌轹白猿公。珠袍曳锦带，七首插吴鸿。由来万夫勇，挟此生雄风。托交从剧孟，买醉入新丰。笑尽一杯酒，杀人都市中。羞道易水寒，从令日贯虹。燕丹事不立，虚没秦帝宫。舞阳死灰人，安可与成功。', 'label': 1}
{'text': '霜草苍苍虫切切，村南村北行人绝。独出前门望野田，月明荞麦花如雪。', 'label': 0}
{'text': '去年战桑干源，今年战葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，汉家还有烽火然。烽火然不息，征战无已时。野战格鬬死，败马号鸣向天悲。乌鸢啄人肠，衔飞上挂枯树枝。士卒涂草莽，将军空尔为。乃知兵者是凶器，圣人不得已而用之。', 'label': 0}
{'text': '前年牧锦城，马蹋血泥行。千里追戎首，三军许勇名。残兵疑鹤唳，空垒辩乌声。一误云中级，南游湘水清。', 'label': 1}
{'text': '风又雨。春事自无多许。欲待柳花团作絮。柳花冰未吐。翠袖不禁春误。沈却绿烟红雾。将谓花寒留得住，一晴春又暮。', 'label': 1}
{'text': '二月春花厌落梅。ピ仙源归路碧桃催。ピ渭城丝雨劝离杯。ピ欢意似云真薄倖，客鞭摇柳正多才。ピ凤楼人待锦书来。ピ', 'label': 1}
{'text': '游山弄水携诗卷，看月寻花把酒杯。六事尽思君作伴，几时归到洛阳来。', 'label': 1}
{'text': '十五年来洛下居，道缘俗累两何如。迷路心回因向佛，宦途事了是悬车。全家遁世曾无闷，半俸资身亦有余。唯是名衔人不会，毘耶长者白尚书。', 'label': 1}
{'text': '渺渺江陵道，相思远不知。近来文卷里，半是忆君诗。', 'label': 0}
{'text': '凤阙轻遮翡翠帏，龙池遥望曲尘丝。御沟春水相辉映，狂杀长安年少儿。', 'label': 1}
{'text': '莲花上品生真界，兜率天中离世途。彼此业缘多障碍，不知还得见儿无。', 'label': 0}
{'text': '隔浦爱红莲，昨日看犹在。夜来风吹落，只得一回采。花开虽有明年期，复愁明年还暂时。', 'label': 1}
{'text': '秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。', 'label': 1}
{'text': '碧空溶溶月华静，月里愁人吊孤影。花开残菊傍疏篱，叶下衰桐落寒井。塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。', 'label': 0}
{'text': '早忝金马客，晚为商洛翁。知名四海内，多病一生中。举世往还尽，何人心事同。几时登岘首，恃旧揖三公。', 'label': 1}
{'text': '不薄今人爱古人，清词丽句必为邻。窃攀屈宋宜方驾，恐与齐梁作后尘。', 'label': 1}
{'text': '高人千丈崖，千古储冰雪。六月火云时，一见森毛发。俗人如盗泉，照眼多昏浊。高处挂吾瓢，不饮吾宁渴。', 'label': 0}
{'text': '行迈日悄悄，山谷势多端。云门转绝岸，积阻霾天寒。寒硖不可度，我实衣裳单。况当仲冬交，溯沿增波澜。野人寻烟语，行子傍水餐。此生免荷殳，未敢辞路难。', 'label': 0}
{'text': '又是两分携。憔悴损、看怎医治。烟村一带寒红绕，悲风红叶，残阳暮草，还似年时。愁绪暗犹夷。谩屈指、数遍归期。短檠灯烬无人问，此时只有，窗前素月，刚伴相思。', 'label': 0}
{'text': '灯火钱塘三五夜。明月如霜，照见人如画。帐底吹笙香吐麝。此般风味应无价。寂寞山城人老也。击鼓吹箫，乍入农桑社。火冷灯稀霜露下。昏昏雪意云垂野。', 'label': 0}
{'text': '雕弓封旧国，黑弰继前功。十年镇南雍，九命作司空。池台乐事尽，箫鼓葬仪雄。一代英豪气，晓散白杨风。', 'label': 0}
{'text': '北斗三更席，西江万里船。杖藜登水榭，挥翰宿春天。白发烦多酒，明星惜此筵。始知云雨峡，忽尽下牢边。', 'label': 0}
{'text': '小院朱阑几曲，重城画鼓三通。更看微月转光风。归去香云入梦。翠袖争浮大白，皂罗半插斜红。灯花零落酒花秾。妙语一时飞动。', 'label': 1}
{'text': '把酒思闲事，春愁谁最深。乞钱羁客面，落第举人心。月下低眉立，灯前抱膝吟。凭君劝一醉，胜与万黄金。', 'label': 1}
{'text': '梦断京华故倦游。只今芳草替人愁。阳关莫作三叠唱，越女应须为我留。看逸韵，自名流。青衫司马且江州。君家兄弟真堪笑，个个能修五凤楼。', 'label': 1}
{'text': '整履步青芜，荒庭日欲晡。芹泥随燕觜，花蘂上蜂须。把酒从衣湿，吟诗信杖扶。敢论才见忌，实有醉如愚。', 'label': 1}
{'text': '娉婷十五胜天仙，白日姮娥旱地莲。何处闲教鹦鹉语，碧纱窗下绣床前。', 'label': 1}
{'text': '使君一朝去，遗爱在人口。惠化境内春，才名天下首。为问龚黄辈，兼能作诗否。', 'label': 1}
{'text': '冰姿玉骨，自是清凉〔态〕。此度浓妆为谁改。向竹篱茅舍，几误佳期。招伊怪，满脸颜红微带。寿阳妆鉴里，应是承恩，纤手重匀异香在。怕等闲、春未到，雪里先开，风流㬠、说与群芳不解。更总做、北人未识伊，据品调，难作杏花看待。', 'label': 1}
{'text': '绣衣柱史何昂藏，铁冠白笔横秋霜。三军论事多引纳，堦前虎士罗干将。虽无二十五老者，且有一翁钱少阳。眉如松雪齐四皓，调笑可以安储皇。君能礼此最下士，九州拭目瞻清光。', 'label': 1}
{'text': '寻常相见意殷勤，别后相思梦更频。每遇登临好风景，羡他天性少情人。', 'label': 1}
{'text': '罗带双垂画不成。殢人娇态最轻盈。酥胸斜抱天边月，玉手轻弹水面冰。无限事，许多情。四弦丝竹苦丁宁。饶君拨尽相思调，待听梧桐叶落声。', 'label': 1}
{'text': '帝城宜春入，游人喜意长。草生季伦谷，花出莫愁坊。断云发山色，轻风漾水光。楼前戏马地，树下鬬鸡场。白头自为侣，绿酒亦满觞。潘园观种植，谢墅阅池塘。至闲似隐逸，过老不悲伤。相问焉功德，银黄游故乡。', 'label': 1}
{'text': '忆君我正泊行舟，望我君应上郡楼。万里月明同此夜，黄河东面海西头。', 'label': 1}
{'text': '索莫少颜色，池边无主禽。难收带泥翅，易结著人心。顶毳落残碧，尾花销暗金。放归飞不得，云海故巢深。', 'label': 0}
{'text': '江边黄鹤古时楼，劳置华筵待我游。楚思淼茫云水冷，商声清脆管弦秋。白花浪溅头陀寺，红叶林笼鹦鹉洲。总是平生未行处，醉来堪赏醒堪愁。', 'label': 0}
{'text': '鳏惸心所念，简牍手自操。何言符竹贵，未免州县劳。赖是余杭郡，台榭绕官曹。凌晨亲政事，向晚恣游遨。山冷微有雪，波平未生涛。水心如镜面，千里无纤毫。直下江最阔，近东楼更高。烦襟与滞念，一望皆遁逃。', 'label': 1}
{'text': '永日无人事，芳园任兴行。陶庐树可爱，潘宅雨新晴。傅粉琅玕节，熏香菡萏茎。榴花裙色好，桐子药丸成。柳蠹枝偏亚，桑空叶再生。睢盱欲鬬雀，索漠不言莺。动植随四气，飞沈含五情。抢榆与水击，小大强为名。', 'label': 1}
{'text': '祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。', 'label': 0}
{'text': '句里春风正剪裁。溪山一片画图开。轻鸥自趁虚船去，荒犬还迎野妇回。松菊竹，翠成堆。要擎残雪斗疏梅。乱鸦毕竟无才思，时把琼瑶蹴下来。', 'label': 0}
{'text': '有侄始六岁，字之为阿龟。有女生三年，其名曰罗儿。一始学笑语，一能诵歌诗。朝戏抱我足，夜眠枕我衣。汝生何其晚，我年行已衰。物情小可念，人意老多慈。酒美竟须坏，月圆终有亏。亦如恩爱缘，乃是忧恼资。举世同此累，吾安能去之。', 'label': 1}
{'text': '平地才应一顷余，阁栏都大似巢居。入衙官吏声疑鸟，下峡舟船腹似鱼。市井无钱论尺丈，田畴付火罢耘锄。此中愁杀须甘分，惟惜平生旧著书。', 'label': 0}
{'text': '缺月挂疏桐，漏断人初静。时见幽人独往来，缥缈孤鸿影。惊起却回头，有恨无人省。拣尽寒枝不肯栖，枫落吴江冷。', 'label': 0}
{'text': '病爱枕席凉，日高眠未辍。弟兄呼我起，今日重阳节。起登西原望，怀抱同一豁。移座就菊丛，糕酒前罗列。虽无丝与管，歌笑随情发。白日未及倾，颜酡耳已热。酒酣四向望，六合何空阔。天地自久长，斯人几时活。请看原下村，村人死不歇。一村四十家，哭葬无虚月。指此各相勉，良辰且欢悦。', 'label': 1}
{'text': '蒲池村里匆匆别，沣水桥边兀兀回。行到城门残酒醒，万重离恨一时来。', 'label': 0}
{'text': '荣华恩爱弃成唾，戒定真如和作香。今古虽殊同一法，瞿昙抛却转轮王。', 'label': 1}
{'text': '东门杨柳空盈路。系得征鞍能驻不。暗绿枝头新过雨。柔丝千尺，乳莺百啭，似怨行人去。行人去後如何处。去向天边簉鵷鹭。瑶管琼台多雅趣。花砖稳上，玉阶阔步，肯念人尘土。', 'label': 1}
{'text': '每看阙下丹青树，不忘天边锦绣林。西掖垣中今日眼，南宾楼上去年心。花含春意无分别，物感人情有浅深。最忆东坡红烂熳，野桃山杏水林檎。', 'label': 1}
{'text': '昨日春如，十三女儿学绣。一枝枝、不教花瘦。甚无情，便下得，雨僝风僽。向园林、铺作地衣红绉。而今春似，轻薄荡子难久。记前时、送春归後。把春波，都酿作，一江春酎。约清愁、杨柳岸边相候。', 'label': 0}
{'text': '沧洲一叶，待借君、回我炉亭春意。突兀灵光无立壁，八面江风寒齿。乡屐廊深，笼门槛赤，数月才几。千年未论，岂无数十年计。我本高卧墙东，何知人事，推枕为君起。憔悴庚寅何足记，不觉联翩宾戏。白雪阳春，黄鸡唱日，绝少澄心纸。我歌草草，和章有例还例。', 'label': 1}
{'text': '枥上病骢啼袅袅，江边废宅路迢迢。自经梅雨长垂耳，乍食菰蒋欲折腰。金络头衔光未灭，玉花衫色瘦来燋。曾听禁漏惊衙鼓，惯蹋康衢怕小桥。半夜雄嘶心不死，日高饥卧尾还摇。龙媒薄地天池远，何事牵牛在碧霄。', 'label': 1}
{'text': '把酒相劳苦，月色耀天章。冰轮碾破寒碧，飞入酒樽凉。击节词人妙句，吸此清辉万丈，肺腑亦生光。揽袂欲仙举，逸兴共天长。日边客，幕中俊，坐间狂。浩歌清啸，恍然云海渺茫茫。唤醒谪仙苏二，何事常愁客少，更恐被云妨。月与人长好，广大醉为乡。', 'label': 0}
{'text': '月出东山之上。长忆御街人唱。恨我不能琴。有琴心。徙倚秋波平莹。渐久玉肌清冷。待更下阑干。起来看。', 'label': 0}
{'text': '好去民曹李判官，少贪公事且谋欢。男儿未死争能料，莫作忠州刺史看。', 'label': 1}
{'text': '久嗟三峡客，再与暮春期。百舌欲无语，繁花能几时。谷虚云气薄，波乱日华迟。战伐何由定，哀伤不在兹。', 'label': 0}
{'text': '冷竹风成韵，荒街叶作堆。欲寻联句卷，先饮煖寒杯。帽为迎霜戴，炉因试火开。时时还有客，终不当君来。', 'label': 0}
{'text': '杲杲冬日出，照我屋南隅。负暄闭目坐，和气生肌肤。初似饮醇醪，又如蛰者苏。外融百骸畅，中适一念无。旷然忘所在，心与虚空俱。', 'label': 1}
{'text': '初过菊花天，饯送月宫仙客。丹桂拒霜浓淡，映眉间黄色。红裙歌夜饮离觞，努力赴劲敌。惟愿捷书来到，道一声都得。', 'label': 1}
{'text': '红尘扰扰日西徂，我兴云心两共孤。暂出已遭千骑拥，故交求见一人无。百篇书判从饶白，八米诗章未伏卢。最笑近来黄叔度，自投名刺占陂湖。', 'label': 1}
{'text': '掌珠一颗儿三岁，鬓雪千茎父六旬。岂料汝先为异物，常忧吾不见成人。悲肠自断非因剑，啼眼加昏不是尘。怀抱又空天默默，依前重作邓攸身。', 'label': 0}
{'text': '遥知天上桂花孤，试问嫦娥更要无。', 'label': 1}
{'text': '春悄悄，春雨不须晴。天上未知灯有禁，人间转似月无情。村市学箫声。', 'label': 0}
{'text': '前欢几处笙歌地，长负登临。月幌风襟。犹忆西楼著意深。莺花见尽当时事，应笑如今。一寸愁心。日日寒蝉夜夜砧。', 'label': 1}
{'text': '苍生未苏息，胡马半乾坤。议在云台上，谁扶黄屋尊。建都分魏阙，下韶辟荆门。恐失东人望，其如西极存。时危当雪耻，计大岂轻论。虽倚三阶正，终愁万国翻。牵裾恨不死，漏网荷殊恩。永负汉庭哭，遥怜湘水魂。穷冬客江剑，随事有田园。风断青蒲节，霜埋翠竹根。衣冠空穰穰，关辅久昏昏。愿枉长安日，光辉照北原。', 'label': 0}
{'text': '代马不思越，越禽不恋燕。情性有所习，土风固其然。昔别雁门关，今戍龙庭前。惊沙乱海日，飞雪迷胡天。虮虱生虎鹖，心魂逐旌旃。苦战功不赏，忠诚难可宣。谁怜李飞将，白首没三边。', 'label': 0}
{'text': '丑女来效颦，还家惊四邻。寿陵失本步，笑杀邯郸人。一曲斐然子，雕虫丧天真。棘刺造沐猴，三年费精神。功成无所用，楚楚且华身。大雅思文王，颂声久崩沦。安得郢中质，一挥成斧斤。', 'label': 1}
{'text': '忆过杨柳渚，走马定昆池。醉把青荷叶，狂遗白接䍠。刺船思郢客，解水乞吴儿。坐对秦山晚，江湖兴颇随。', 'label': 1}
{'text': '陶公有逸兴，不与常人俱。筑台像半月，回向高城隅。置酒望白云，商飙起寒梧。秋山入远海，桑柘罗平芜。水色渌且明，令人思镜湖。终当过江去，爱此暂踟蹰。', 'label': 1}
{'text': '五陵年少金市东，银鞍白马度春风。落花踏尽游何处，笑入胡姬酒肆中。', 'label': 1}
{'text': '白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭川猎，犹可帝王师。', 'label': 1}
{'text': '笙歌宛转。台上吴王宴。宫女如花倚春殿。舞绽缕金衣线。酒阑画烛低迷。彩鸳惊起双栖。月底三千绣户，云间十二琼梯。', 'label': 1}
{'text': '伐竹为桥结构同，褰裳不涉往来通。天寒白鹤归华表，日落青龙见水中。顾我老非题柱客，知君才是济川功。合欢却笑千年事，驱石何时到海东。', 'label': 1}
{'text': '无心云自来还去。元共青山相尔汝。霎时迎雨障崔嵬，雨过却寻归路处。侵天翠竹何曾度。遥见屹然星砥柱。今朝不管乱云深，来伴仙翁山下住。', 'label': 1}
{'text': '边烽寂寂尽收兵。宫树苍苍静掩扃，戎羯归心如内地。天狼无角比凡星，新成丽句开缄后。便入清歌满坐听，吴苑晋祠遥望处。可怜南北太相形。', 'label': 1}
{'text': '嘉陵江色何所似，石黛碧玉相因依。正怜日破浪花出，更复春从沙际归。巴童荡桨攲侧过，水鸡衔鱼来去飞。阆中胜事可肠断，阆州城南天下稀。', 'label': 0}
{'text': '好个主人家。不问因由便去嗏。病得那人妆晃了，巴巴。系上裙儿稳也哪。别泪没些些。海誓山盟总是赊。今日新欢须记取，孩儿，更过十年也似他。', 'label': 0}
{'text': '游莫逐炎洲翠，栖莫近吴宫燕。吴宫火起焚尔窠，炎洲逐翠遭网罗。', 'label': 0}
{'text': '谏官非不达，诗义早知名。破的由来事，先锋孰敢争。思飘云物外，律中鬼神惊。毫发无遗恨，波澜独老成。野人宁得所，天意薄浮生。多病休儒服，冥搜信客旌。筑居仙缥缈，旅食岁峥嵘。使者求颜阖，诸公厌祢衡。将期一诺重，歘使寸心倾。君见途穷哭，宜忧阮步兵。', 'label': 0}
{'text': '车音想辚辚，不见綦下尘。可怜平阳第，歌舞娇青春。金屋容色在，文园词赋新。一朝复得幸，应知失意人。', 'label': 1}
{'text': '欲别心不忍，临行情更亲。酒倾无限月，客醉几重春。藉草依流水，攀花赠远人。送君从此去，回首泣迷津。', 'label': 0}
{'text': '势轧枝偏根已危，高情一见与扶持。忽从憔悴有生意，却为离披无俗姿。影入岩廊行乐处，韵含天籁宿斋时。谢公莫道东山去，待取阴成满凤池。', 'label': 1}
{'text': '外道邪山千万重，真言一发尽摧峰。有时明月无人夜，独向昭潭制恶龙。', 'label': 1}
{'text': '六十衰翁儿女悲，傍人应笑尔应知。弟兄垂老相逢日，杯酒临欢欲散时。前路加餐须努力，今宵尽醉莫推辞。司徒知我难为别，直过秋归未讶迟。', 'label': 1}
{'text': '朝送南去客，暮迎北来宾。孰云当大路，少遇心所亲。劳者念息肩，热者思濯身。何如愁独日，忽见平生人。平生已不浅，是日重殷勤。问从何处来，及此江亭春。江天春多阴，夜月隔重云。移尊树间饮，灯照花纷纷。一会不易得，余事何足云。明旦又分手，今夕且欢忻。', 'label': 1}
{'text': '铜壶方促夜，斗柄暂南回。稍嫌单衣重，初怜北户开。西园花已尽，新月为谁来。', 'label': 0}
{'text': '南方饶竹树，唯有青槐稀。十种七八死，纵活亦支离。何此郡庭下，一株独华滋。蒙蒙碧烟叶，袅袅黄花枝。我家渭水上，此树荫前墀。忽向天涯见，忆在故园时。人生有情感，遇物牵所思。树木犹复尔，况见旧亲知。', 'label': 0}
{'text': '三三两两谁家女。听取鸣禽枝上语。提壶沽酒已多时，婆饼焦时须早去。醉中忘却来时路。借问行人家住处。只寻古庙那边行，更过溪南乌桕树。', 'label': 1}
{'text': '细软青丝履，光明白氎巾。深藏供老宿，取用及吾身。自顾转无趣，交情何尚新。道林才不世，惠远德过人。雨泻暮檐竹，风吹青井芹。天阴对图画，最觉润龙鳞。', 'label': 1}
{'text': '少年不识愁滋味，爱上层楼。爱上层楼。为赋新词强说愁。而今识尽愁滋味，欲说还休。欲说还休。却道天凉好个秋。', 'label': 1}
{'text': '罗袜空飞洛浦尘。锦袍不见谪仙人。携壶藉草亦天真。玉粉轻黄千岁药，雪花浮动万家春。醉归江路野梅新。', 'label': 0}
{'text': '茅檐屋舍竹篱州，虎怕偏蹄虵两头。暗蛊有时迷酒影，浮尘向日似波流。沙含水弩多伤骨，田仰畬刀少用牛。知得共君相见否，近来魂梦转悠悠。', 'label': 0}
{'text': '星使出关东，兵符赐上公。山河归旧国，管籥换离宫。行色旌旗动，军声鼓角雄。爱棠余故吏，骑竹见新童。汉垒三秋静，胡沙万里空。其如天下望，旦夕咏清风。', 'label': 1}
{'text': '双峰寂寂对春台，万竹青青照客杯。细草留连侵坐软，残花怅望近人开。同舟昨日何由得，并马今朝未拟回。直到绵州始分首，江边树里共谁来。', 'label': 1}
{'text': '满面胡沙满鬓风，眉销残黛脸销红。愁苦辛勤憔悴尽，如今却似画图中。', 'label': 0}
{'text': '小潭澄见底，闲客坐开襟。借问不流水，何如无念心。彼惟清且浅，此乃寂而深。是义谁能荅，明朝问道林。', 'label': 1}
{'text': '年年老去欢情少，处处春来感事深。时到仇家非爱酒，醉时心胜醒时心。', 'label': 1}
{'text': '呜呼房魏不复见，秦王学士时难羡。青衿胄子困泥涂，白马将军若雷电。千载少似朱云人，至今折槛空嶙峋。娄公不语宋公语，尚忆先皇容直臣。', 'label': 0}
{'text': '大鹏一日同风起，抟摇直上九万里。假令风歇时下来，犹能簸却沧溟水。世人见我恒殊调，闻余大言皆冷笑。宣父犹能畏后生，丈夫未可轻年少。', 'label': 0}
{'text': '浪动灌婴井，寻阳江上风。开帆入天镜，直向彭湖东。落景转疏雨，晴云散远空。名山发佳兴，清赏亦何穷。石镜挂遥月，香炉灭彩虹。相思俱对此，举目与君同。', 'label': 1}
{'text': '忘却成都来十载，因君未免思量。凭将清泪洒江阳。故山知好在，孤客自悲凉。坐上别愁君未见，归来欲断无肠。殷勤且更尽离觞。此身如传舍，何处是吾乡。', 'label': 1}
{'text': '数声回雁。几番疏雨，东风回暖。甚今年、立得春来晚。过人日、方相见。缕金幡胜教先办。著工夫裁剪。到那时睹当，须教滴惜，称得梅妆面。', 'label': 1}
{'text': '天衢启云帐，神驭上星桥。初喜渡河汉，频惊转斗杓。余霞张锦幛，轻电闪红绡。非是人间世，还悲后会遥。', 'label': 1}
{'text': '柳暗披风，桑柔宿雨。一番绿遍江头树。莺花已过苦无多，看看又是春归去。病酒情怀，光阴如许。闲愁俏没安排处。新来著意与兜笼，身心苦役伊知否。', 'label': 1}
{'text': '冠冕通南极，文章落上台。诏从三殿去，碑到百蛮开。野馆浓花发，春帆细雨来。不知沧海上，天遣几时回。', 'label': 1}
{'text': '七年囚闭作笼禽，但愿开笼便入林。幸得展张今日翅，不能辜负昔时心。人间祸福愚难料，世上风波老不禁。万一差池似前事，又应追悔不抽簪。', 'label': 0}
{'text': '曾为白社羁游子，今作朱门醉饱身。十万户州尤觉贵，二千石禄敢言贫。重裘每念单衣士，兼味尝思旅食人。新馆寒来多少客，欲回歌酒暖风尘。', 'label': 1}
{'text': '俱来沧海郡，半作白头翁。谩道风烟接，何曾笑语同。吏稀秋税毕，客散晚庭空。霁后当楼月，潮来满座风。霅溪殊冷僻，茂苑太繁雄。唯此钱唐郡，闲忙恰得中。', 'label': 1}
{'text': '仙洞千年一度开，等闲偷入又偷回。桃花飞尽东风起，何处消沈去不来。', 'label': 1}
{'text': '寺下春江深不流，山腰官阁迥添愁。含风翠壁孤云细，背日丹枫万木稠。小院回廊春寂寂，浴凫飞鹭晚悠悠。诸天合在藤萝外，昏黑应须到上头。', 'label': 0}
{'text': '听我三章约。有谈功、谈名者舞，谈经深酌。作赋相如亲涤器，识字子云投阁。算枉把、精神费却。此会不如公荣者，莫呼来、政尔妨人乐。医俗士，苦无药。当年众鸟看孤鹗。意飘然、横空直把，曹吞刘攫。老我山中谁来伴，须信穷愁有脚。似剪尽、还生僧发。自断此生天休问，倩何人、说与乘轩鹤。吾有志，在沟壑。', 'label': 1}
{'text': '山又水，云岫插峰峦。断雁飞时霜月冷，乱鸦啼处日衔山。疑在画图间。金乌转，游子损朱颜。别泪盈襟双袖湿，春心不放两眉间。此去几时还。', 'label': 0}
{'text': '相门才子高阳族，学省清资五品官。谏院过时荣棣萼，谢庭归去踏芝兰。山中花带烟岚晚，栈底江涵雪水寒。伯仲到家人尽贺，柳营莲府递相欢。', 'label': 1}
{'text': '少年曾忝汉庭臣，晚岁空余老病身。初见相如成赋日，寻为丞相扫门人。追思往事咨嗟久，喜奉清光笑语频。犹有登朝旧冠冕，待公三入拂埃尘。', 'label': 0}
{'text': '双鬟绿坠。娇眼横波眉黛翠。妙舞蹁跹。掌上身轻意态妍。曲穷力困。笑倚人旁香喘喷。老大逢欢。昏眼犹能仔细看。', 'label': 1}
{'text': '莫怪近来都不饮，几回因醉却沾巾。谁料平生狂酒客，如今变作酒悲人。', 'label': 0}
{'text': '耳闻战鼓带经锄，振发声名自里闾。已是世间能赋客，更攻窗下绝编书。朱门达者谁能识，绛帐书生尽不如。幸遇天官旧丞相，知君无翼上空虚。', 'label': 0}
{'text': '翩翩马上郎，驱传渡三湘。橘树沙洲暗，松醪酒肆香。素风传竹帛，高价聘琳琅。楚水多兰芷，何人事搴芳。', 'label': 1}
{'text': '众鸟高飞尽，孤云独去闲。相看两不厌，只有敬亭山。', 'label': 1}
{'text': '门外东风雪洒裾。山头回首望三吴。不应弹铗为无鱼。上党从来天下脊，先生元是古之儒。时平不用鲁连书。', 'label': 1}
{'text': '昔我十年前，与君始相识。曾将秋竹竿，比君孤且直。中心一以合，外事纷无极。共保秋竹心，风霜侵不得。始嫌梧桐树，秋至先改色。不爱杨柳枝，春来软无力。怜君别我后，见竹长相忆。长欲在眼前，故栽庭户侧。分首今何处，君南我在北。吟我赠君诗，对之心恻恻。', 'label': 0}
{'text': '百丈素崖裂，四山丹壁开。龙潭中喷射，昼夜生风雷。但见瀑泉落，如潨云汉来。闻君写真图，岛屿备萦回。石黛刷幽草，曾青泽古苔。幽缄傥相传，何必向天台。', 'label': 0}
{'text': '乐极伤头白，更长爱烛红。相逢难衮衮，告别莫匆匆。但恐天河落，宁辞酒盏空。明朝牵世务，挥泪各西东。', 'label': 0}
{'text': '官桥晴雪晓峩峩，老尹行吟独一过。紫绶相辉应不恶，白须同色复如何。悠扬短景凋年急，牢落衰情感事多。犹赖洛中饶醉客，时时䛏我唤笙歌。', 'label': 1}
{'text': '未暇泛苍海，悠悠兵马间。塞门风落木，客舍雨连山。阮籍行多兴，庞公隐不还。东柯遂疏懒，休镊鬓毛斑。', 'label': 0}
{'text': '茅斋无客至。冰砚冻寒泚。南枝喜入新诗里。恼人频嚼蕊。恼人频嚼蕊。因思去腊江头醉。倚动客兴伤春意。经年自叹人如寄。光阴如拈指。光阴如拈指。', 'label': 0}
{'text': '槛花稀，池草遍。冷落吹笙庭院。人去日，燕西飞。燕归人未归。数书期，寻梦意。弹指一年春事。新怅望，旧悲凉。不堪红日长。', 'label': 0}
{'text': '卧在漳滨满十旬，起为商皓伴三人。从今且莫嫌身病，不病何由索得身。', 'label': 1}
{'text': '五朝寿俊，算生平占得、淳熙四四。三万六千三万了，剩有一千饶底。三百年间，和风丽日，几个能销此。约山山笑，先生不负山矣。今岁甲子重阳，待重数，五百十三甲子。吟万首诗更自和，岁岁寿诗自喜。若比潞公，如今年纪，犹是平章事。先生抚掌，问他闲日能几。', 'label': 1}
{'text': '身是去年人尚健。心知十日事如常。眼前杯酒是重阳。破帽簪萸携素手，长歌藉草慰寒香。儿童怪我老来狂。', 'label': 1}
{'text': '万里清光不可思，添愁益恨绕天涯。谁人陇外久征戍，何处庭前新别离？失宠故姬归院夜，没蕃老将上楼时。照他几许人肠断，玉兔银蟾远不知。', 'label': 0}
{'text': '日欲低时江景好，暮山紫翠重重。钓筒收尽碧潭空。一船霜夜月，两岸荻花风。遥忆暖春新向火，黄昏下了帘栊。水村渔浦舣孤篷。单衾愁梦断，无梦转愁浓。', 'label': 0}
{'text': '中军待上客，令肃事有恒。前驱入宝地，祖帐飘金绳。南陌既留欢，兹山亦深登。清闻树杪磬，远谒云端僧。回策匪新岸，所攀仍旧藤。耳激洞门飙，目存寒谷冰。出尘閟轨躅，毕景遗炎蒸。永愿坐长夏，将衰栖大乘。羁旅惜宴会，艰难怀友朋。劳生共几何，离恨兼相仍。', 'label': 1}
{'text': '风吹紫荆树，色与春庭暮。花落辞故枝，风回返无处。骨肉恩书重，漂泊难相遇。犹有泪成河，经天复东注。', 'label': 0}
{'text': '何处生春早，春生半睡中。见灯如见雾，闻雨似闻风。开眼犹残梦，擡身便恐融。却成双翅蝶，还绕庳花丛。', 'label': 1}
{'text': '鹅乳养雏遗在水，鱼心想子变成鳞。细微幽隐何穷事，知者唯应是圣人。', 'label': 1}
{'text': '亭树萧萧生暮凉。安排清梦到胡床。楚山楚水秋江外，江北江南客恨长。苹渚冷，橘汀黄。断魂残梦更斜阳。欲将此日悲秋泪，洒向江天哭楚狂。', 'label': 0}
{'text': '待尔嗔乌鹊，抛书示鹡鸰。枝间喜不去，原上急曾经。江阁嫌津柳，风帆数驿亭。应论十年事，愁绝始星星。', 'label': 0}
{'text': '秋池阁。风傍晓庭帘幕。霜叶未衰吹未落。半惊鸦喜鹊。自笑浮名情薄。似与世人疏略。一片懒心双懒脚。好教闲处著。', 'label': 0}
{'text': '松间风未起，万叶不自吟。池上月未来，清辉同夕阴。宫征不独运，埙篪自相寻。一从别乐天，诗思日已沈。吟君洛中作，精绝百炼金。乃知孤鹤情，月露为知音。微之从东来，威凤鸣归林。羡君先相见，一豁平生心。', 'label': 1}
{'text': '水木谁家宅，门高占地宽。悬鱼挂青甃，行马护朱栏。春榭笼烟煖，秋庭锁月寒。松胶黏琥珀，筠粉扑琅玕。试问池台主，多为将相官。终身不曾到，唯展宅图看。', 'label': 0}
{'text': '蜀国花已尽，越桃今已开。色疑琼树倚，香似玉京来。且赏同心处，那忧别叶催。佳人如拟咏，何必待寒梅。', 'label': 1}
{'text': '剩欲读书已懒，只因多病长闲。听风听雨小窗眠。过了春光太半。往事如寻去鸟，清愁难解连环。流莺不肯入西园。唤起画梁飞燕。', 'label': 0}
{'text': '何郎小妓歌喉好，严老呼为一串珠。海味腥咸损声气，听看犹得断肠无。', 'label': 0}
{'text': '卷帘聊举目，露湿草绵芊。古岫藏云毳，空庭织碎烟。水纹愁不起，风线重难牵。尽日扶犂叟，往来江树前。', 'label': 0}
{'text': '廊庙之具裴施州，宿昔一逢无此流。金钟大镛在东序，冰壶玉衡悬清秋。自从相遇感多病，三岁为客宽边愁。尧有四岳明至理，汉二千石真分忧。几度寄书白盐北，苦寒赠我青羔裘。霜雪回光避锦袖，龙蛇动箧蟠银钩。紫衣使者辞复命，再拜故人谢佳政。将老已失子孙忧，后来况接才华盛。', 'label': 1}
{'text': '天可度，地可量，唯有人心不可防。但见丹诚赤如血，谁知伪言巧似簧。劝君掩鼻君莫掩，使君夫妇为参商。劝君掇蜂君莫掇，使君父子成豺狼。海底鱼兮天上鸟，高可射兮深可钓。唯有人心相对时，咫尺之间不能料。君不见李义府之辈笑欣欣，笑中有刀潜杀人。阴阳神变皆可测，不测人间笑是瞋。', 'label': 1}
{'text': '登山临水送将归。悲莫悲兮生别离。不用登临怨落晖。昔人非。惟有年年秋雁飞。', 'label': 0}
{'text': '是三春已暮，浪蕊彤残，牡丹零落。独殿清和，有佳名芍药。浅浅芳业，绣幢鼎鼎，更艳香绰约。浑似扬州，画楼卷起，翠帘红幕。倚槛轻盈，万娇千媚，故整霞裙，笑花寂寞。太守风流，拥笙歌围著。坐上诗人，二千里外，念此身飘泊。客眼看花，归心对酒，番成萧索。', 'label': 1}
{'text': '夜郎天外怨离居，明月楼中音信疏。北雁春归看欲尽，南来不得豫章书。', 'label': 0}
{'text': '我年日已老，我身日已闲。闲出都门望，但见水与山。关塞碧岩岩，伊流清潺潺。中有古精舍，轩户无扃关。岸草歇可藉，迳萝行可攀。朝随浮云出，夕与飞鸟还。吾道本迂拙，世途多险艰。尝闻嵇吕辈，尤悔生疏顽。巢悟入箕颍，皓知返商巅。岂唯乐肥遁，聊复祛忧患。吾亦从此去，终老伊嵩间。', 'label': 1}
{'text': '淙淙三峡水，浩浩万顷陂。未如新塘上，微风动涟漪。小萍加泛泛，初蒲正离离。红鲤二三寸，白莲八九枝。绕水欲成径，护堤方插篱。已被山中客，呼作白家池。', 'label': 1}
{'text': '黄壤讵知我，白头徒忆君。唯将老年泪，一洒故人文。', 'label': 0}
{'text': '花隐掖垣暮，啾啾栖鸟过。星临万户动，月傍九霄多。不寝听金钥，因风想玉珂。明朝有封事，数问夜如何。', 'label': 1}
{'text': '有木名丹桂，四时香馥馥。花团夜雪明，叶翦春云绿。风影清似水，霜枝冷如玉。独占小山幽，不容凡鸟宿。匠人爱芳直，裁截为厦屋。干细力未成，用之君自速。重任虽大过，直心终不曲。纵非梁栋材，犹胜寻常木。', 'label': 1}
{'text': '晨游柴阁峰，暮宿山下村。村老见余喜，为余开一尊。举杯未及饮，暴卒来入门。柴衣挟刀斧，草草十余人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。主人慎勿语，中尉正承恩。', 'label': 1}
{'text': '夜来酒醒清无梦，愁倚阑干。露滴轻寒。雨打芙蓉泪不乾。佳人别後音尘悄，瘦尽难拼。明月无端。已过红楼十二间。', 'label': 0}
{'text': '汝性不茹荤，清静仆夫内。秉心识本源，于事少滞碍。云端水筒坼，林表山石碎。触热藉子修，通流与厨会。往来四十里，荒险崖谷大。日熏惊未餐，貌赤愧相对。浮瓜供老病，裂饼尝所爱。于斯荅恭谨，足以殊殿最。讵要方士符，何假将军盖。行诸直如笔，用意崎岖外。', 'label': 1}
{'text': '去去莫凄凄，余杭接会稽。松门天竺寺，花洞若耶溪。浣渚逢新艳，兰亭识旧题。山经秦帝望，垒辨越王栖。江树春常早，城楼月易低。镜呈湖面出，云叠海潮齐。章甫官人戴，莼丝姹女提。长干迎客闹，小市隔烟迷。纸乱红蓝压，瓯凝碧玉泥。荆南无抵物，来日为侬携。', 'label': 1}
{'text': '江南江北望烟波，入夜行人相应歌。桃叶传情竹枝怨，水流无限月明多。', 'label': 1}
{'text': '句里明珠字字排。多情应也被春催。怪得名花和泪送，雨中栽。赤脚未安芳斛稳，娥眉早把橘枝来。报道锦薰笼底下，麝脐开。', 'label': 1}
{'text': '芳幄覆云屏，石奁开碧镜。支流日飞洒，深处自疑莹。潜去不见迹，清音常满听。有时病朝酲，来此心神醒。', 'label': 1}
{'text': '花园欲去去应迟，正是风吹狼藉时。近西数树犹堪醉，半落春风半在枝。', 'label': 1}
{'text': '我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。', 'label': 1}
{'text': '龙门宾客会龙宫，东去旌旗驻上东。二八笙歌云幕下，三千世界雪花中。离堂未暗排红烛，别曲含凄飏晚风。才子从今一分散，便将诗咏向吴侬。', 'label': 1}
{'text': '可叹浮尘子，纤埃喻此微。宁谕隔纱幌，幷解透绵衣。有毒能成痏，无声不见飞。病来双眼暗，何计辨雰霏。', 'label': 1}
{'text': '九日茱萸熟，插鬓伤早白。登高望山海，满目悲古昔。远访投沙人，因为逃名客。故交竟谁在，独有崔亭伯。重阳不相知，载酒任所适。手持一枝菊，调笑二千石。日暮岸帻归，传呼隘阡陌。彤襜双白鹿，宾从何辉赫。夫子在其间，遂成云霄隔。良辰与美景，两地方虚掷。晚从南峰归，萝月下水壁。却登郡楼望，松色寒转碧。咫尺不可亲，弃我如遗舃。', 'label': 1}
{'text': '阊门曙色欲苍苍，星月高低宿水光。櫂举影摇灯烛动，舟移声拽管弦长。渐看海树红生日，遥见包山白带霜。出郭已行十五里，唯消一曲慢霓裳。', 'label': 0}
{'text': '西风明月临台榭。准拟中秋夜。一年等待到而今。为甚今宵陡顿、却无情。姮娥应怨孤眠苦。取次为云雨。素蟾特地暗中圆。未放清光容易、到仙源。', 'label': 0}
{'text': '卧疾来早晚，悬悬将十旬。婢能寻本草，犬不吠医人。酒瓮全生醭，歌筵半委尘。风光还欲好，争向枕前春。', 'label': 1}
{'text': '西汉亲王子，成都老客星。百年双白鬓，一别五秋萤。忍断杯中物，秪看座右铭。不能随皂盖，自醉逐浮萍。', 'label': 0}
{'text': '荒村破屋经年卧，寂绝无人问病身。唯有东都樊著作，至今书信尚殷勤。', 'label': 1}
{'text': '晚岁迫偷生，还家少欢趣。娇儿不离膝，畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。', 'label': 0}
{'text': '巫峡盘涡晓，黔阳贡物秋。丹砂同陨石，翠羽共沈舟。羁使空斜影，龙居閟积流。篙工幸不溺，俄顷逐轻鸥。', 'label': 0}
{'text': '右相历中台，移松武库栽。紫茸抽组绶，青实长玫瑰。便有干霄势，看成构厦材。数分天柱半，影逐日轮回。旧赏台阶去，新知谷口来。息阴常仰望，玩境几裴回。翠粒晴悬露，苍鳞雨起苔。凝音助瑶瑟，飘蘂泛金罍。月桂花遥烛，星榆叶对开。终须似鸡树，荣茂近昭回。', 'label': 1}
{'text': '阳羡姑苏已买田。相逢谁信是前缘。莫教便唱水如天。我作洞霄君作守，白头相对故依然。西湖知有几同年。', 'label': 1}
{'text': '新政县前逢月夜，嘉陵江底看星辰。已闻城上三更鼓，不见心中一个人。须鬓暗添巴路雪，衣裳无复帝乡尘。曾沾几许名兼利，劳动生涯涉苦辛。', 'label': 1}
{'text': '故人南郡去，去索作碑钱。本卖文为活，翻令室倒悬。荆扉深蔓草，土锉冷疏烟。老罢休无赖，归来省醉眠。', 'label': 0}
{'text': '武昌老人七十余，手把庾令相问书。自言少小学吹笛，早事曹王曾赏激。往年镇戍到蕲州，楚山萧萧笛竹秋。当时买材恣搜索，典却身上乌貂裘。古苔苍苍封老节，石上孤生饱风雪。商声五音随指发，水中龙应行云绝。曾将黄鹤楼上吹，一声占尽秋江月。如今老去语尤迟，音韵高低耳不知。气力已微心尚在，时时一曲梦中吹。', 'label': 0}
{'text': '自笑客行久，我行定几时。绿杨已可折，攀取最长枝。翩翩弄春色，延伫寄相思。谁言贵此物，意愿重琼蕤。昨梦见惠连，朝吟谢公诗。东风引碧草，不觉生华池。临玩忽云夕，杜鹃夜鸣悲。怀君芳岁歇，庭树落红滋。', 'label': 1}
{'text': '殷红浅碧旧衣裳，取次梳头暗澹妆。夜合带烟笼晓日，牡丹经雨泣残阳。低迷隐笑原非笑，散漫清香不似香。频动横波嗔阿母，等闲教见小儿郎。', 'label': 0}
{'text': '月窟宾诸夏，云官降九天。饰终邻好重，锡命礼容全。水咽犹登陇，沙鸣稍极边。路因乘驿近，志为饮冰坚。毳帐差池见，乌旗摇曳前。归来赐金石，荣耀自编年。', 'label': 1}
{'text': '手拈香笺忆小莲。欲将遗恨倩谁传。归来独卧逍遥夜，梦里相逢酩酊天。花易落，月难圆。只应花月似欢缘。秦筝算有心情在，试写离声入旧弦。', 'label': 1}
{'text': '断续巫山雨，天河此夜新。若无青嶂月，愁杀白头人。魍魉移深树，虾蟆动半轮。故园当北斗，直指照西秦。', 'label': 0}
{'text': '饮徒歌伴今何在，雨散云飞尽不回。从此香山风月夜，祗应长是一身来。', 'label': 1}
{'text': '往年鬓已同潘岳，垂老年教作邓攸。烦恼数中除一事，自兹无复子孙忧。', 'label': 0}
{'text': '圣择狂夫言，俗信老人语。我有老狂词，听之吾语汝。吾观器用中，剑锐锋多伤。吾观形骸内，骨劲齿先亡。寄言处世者，不可苦刚强。龟性愚且善，鸠心钝无恶。人贱拾支床，鹘欺擒暖脚。寄言立身者，不得全柔弱。彼固罹祸难，此未免忧患。于何保终吉，强弱刚柔间。上遵周孔训，旁鉴老庄言。不唯鞭其后，亦要轭其先。', 'label': 0}
{'text': '九日龙山饮，黄花笑逐臣。醉看风落帽，舞爱月留人。', 'label': 1}
{'text': '燕赵有秀色，绮楼青云端。眉目艳皎月，一笑倾城欢。常恐碧草晚，坐泣秋风寒。纤手怨玉琴，清晨起长叹。焉得偶君子，共乘双飞鸾。', 'label': 1}
{'text': '近见头陀伴，云师老更慵。性灵闲似鹤，颜状古于松。山里犹难觅，人间岂易逢。仍闻移住处，太白最高峰。', 'label': 1}
{'text': '半窗斜月。茅店萧条灯已灭。床下蛩声。声动凄凉不忍听。终宵无寐。覆去翻来真个是。屈指归期。应是梅花烂熳时。', 'label': 1}
{'text': '房传往世为禅客王道前生应画师。我亦定中观宿命，多生债负是歌诗。不然何故狂吟咏，病后多于未病时。', 'label': 0}
{'text': '人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问荅乃未已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。', 'label': 1}
{'text': '背日犹馀残雪，向阳初绽红梅。腊寒那事更相宜。醉了还醒又醉。堪笑多愁早老，管他闲是闲非。对花酌酒两忘机。唱个哩囉囉哩。', 'label': 1}
{'text': '西山白雪三奇戍，南浦清江万里桥。海内风尘诸弟隔，天涯涕泪一身遥。唯将迟暮供多病，未有涓埃荅圣朝。跨马出郊时极目，不堪人事日萧条。', 'label': 0}
{'text': '人谁不愿老，老去有谁怜。身瘦带频减，髪稀冠自偏。废书缘惜眼，多炙为随年。经事还谙事，阅人如阅川。细思皆幸矣，下此便翛然。莫道桑榆晚，微霞尚满天。', 'label': 0}
{'text': '雄都元壮丽，望幸歘威神。地利西通蜀，天文北照秦。风烟含越鸟，舟楫控吴人。未枉周王驾，终期汉武巡。甲兵分圣旨，居守付宗臣。早发云台杖，恩波起涸鳞。', 'label': 1}
{'text': '象魏才颁历，龙镳已御天。犹看后元历，新署永贞年。半岁光阴在，三朝礼数迁。无因书简册，空得咏诗篇。', 'label': 1}
{'text': '使君一朝去，断肠如锉檗。无复见冰壶，唯应镂金石。自此一州人，生男尽名白。', 'label': 1}
{'text': '雨点轻沤风复惊，偶来何事去何情。浮生未到无生地，暂到人间又一生。', 'label': 0}
{'text': '且醉习家池，莫看堕泪碑。山公欲上马，笑杀襄阳儿。', 'label': 1}
{'text': '篘熟双投美，香飘一缕丝。霜前雁到蟹螯持。自试小窗醉墨、作新诗。', 'label': 1}
{'text': '潦倒守三川，因循涉四年。推诚废钩距，示耻用蒲鞭。以此称公事，将何销俸钱。虽非好官职，岁久亦妨贤。', 'label': 1}
{'text': '亭上秋风，记去年袅袅，曾到吾庐。山河举目虽异，风景非殊。功成者去，觉团扇、便与人疏。吹不断，斜阳依旧，茫茫禹迹都无。千古茂陵词在，甚风流章句，解拟相如。只今木落江冷，眇眇愁余。故人书报，莫因循、忘却莼鲈。谁念我，新凉灯火，一编太史公书。', 'label': 1}
{'text': '绮树满朝阳，融融有露光。雨多疑濯锦，风散似分妆。叶密烟蒙火，枝低绣拂墙。更怜当暑见，留咏日偏长。', 'label': 0}
{'text': '春去也，多谢洛城人。弱柳从风疑举袂，丛兰裛露似沾巾，独笑亦含嚬。', 'label': 0}
{'text': '道字娇讹苦未成。未应春阁梦多情。朝来何事绿鬟倾。彩索身轻长趁燕，红窗睡重不闻莺。困人天气近清明。', 'label': 0}
{'text': '秋风歘吸吹南国，天地惨惨无颜色。洞庭扬波江汉回，虎牙铜柱皆倾侧。巫峡阴岑朔漠气，峰峦窈窕谿谷黑。杜鹃不来猿狖寒，山鬼幽忧雪霜逼。楚老长嗟忆炎瘴，三尺角弓两斛力。壁立石城横塞起，金错旌竿满云直。渔阳突骑猎青丘，犬戎锁甲闻丹极。八荒十年防盗贼，征戍诛求寡妻哭，远客中宵泪沾臆。', 'label': 0}
{'text': '梁王捐馆后，枚叟过门时。有泪人还泣，无情雪不知。台亭留尽在，宾客散何之。唯有萧条雁，时来下故池。', 'label': 0}
{'text': '蜘蛛天下足，巴蜀就中多。缝隙容长踦，虚空织横罗。萦缠伤竹柏，吞噬及虫蛾。为送佳人喜，珠栊无奈何。', 'label': 1}
{'text': '日出东方隈，似从地底来。历天又入海，六龙所舍安在哉？其始与终古不息，人非元气安能与之久裴回。草不谢荣于春风，木不怨落于秋天。谁挥鞭策驱四运，万物兴歇皆自然。羲和羲和，汝奚汩没于荒淫之波。鲁阳何德？驻景挥戈。逆道违天，矫诬实多。吾将囊括大块，浩然与溟涬同科。', 'label': 1}
{'text': '官曹崇重难频入，第宅清闲且独行。阶蚁相逢如偶语，园蜂速去恐违程。人于红药惟看色，莺到垂杨不惜声。东洛池台怨抛掷，移文非久会应成。', 'label': 1}
{'text': '花梢红未足。条破惊新绿。重帘下遍阑干曲。有人春睡熟。有人春睡熟。鸣禽破梦，云偏目蹙。起来香腮褪红玉。花时爱与愁相续。罗裙过半幅。罗裙过半幅。', 'label': 1}
{'text': '客睡何曾著，秋天不肯明。卷帘残月影，高枕远江声。计拙无衣食，途穷仗友生。老妻书数纸，应悉未归情。', 'label': 0}
{'text': '拄上山之下，骑下山之下。江州去日朱藤杖，忠州归日紫骢马。天生二物济我穷，我生合是栖栖者。', 'label': 0}
{'text': '苏家小女名简简，芙蓉花腮柳叶眼。十一把镜学点妆，十二抽针能绣裳。十三行坐事调品，不肯迷头白地藏。玲珑云髻生花样，飘飖风袖蔷薇香。殊姿异态不可状，忽忽转动如有光。二月繁霜杀桃李，明年欲嫁今年死。丈人阿母勿悲啼，此女不是凡夫妻。恐是天仙谪人世，只合人间十三岁。大都好物不坚牢，彩云易散琉璃脆。', 'label': 1}
{'text': '君不见徐卿二子生绝奇，感应吉梦相追随。孔子释氏亲抱送，并是天上麒麟儿。大儿九龄色清澈，秋水为神玉为骨。小儿五岁气食牛，满堂宾客皆回头。吾知徐公百不忧，积善衮衮生公侯。丈夫生儿有如此二雏者，名位岂肯悲微休。', 'label': 1}
{'text': '霁丽床前影，飘萧帘外竹。簟凉朝睡重，梦觉茶香熟。亲烹园内葵，凭买家家曲。酿酒幷毓蔬，人来有棋局。', 'label': 1}
{'text': '高浪垂翻屋，崩崖欲压床。野桥分子细，沙岸绕微茫。红浸珊瑚短，青悬薜荔长。浮查并坐得，仙老暂相将。', 'label': 0}
{'text': '西辞望苑去，东占洛阳才。度岭无愁思，看山不懊来。冥鸿何所慕，辽鹤乍飞回。洗竹通新迳，携琴上旧台。尘埃长者撤，风月故人杯。闻道龙门峻，还因上客开。', 'label': 1}
{'text': '黄师塔前江水东，春光懒困倚微风。桃花一簇开无主，可爱深红爱浅红。', 'label': 1}
{'text': '幸免非常病，甘当本分衰。眼昏灯最觉，腰瘦带先知。树叶霜红日，髭须雪白时。悲愁缘欲老，老过却无悲。', 'label': 0}
{'text': '湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半句留是此湖。', 'label': 1}
{'text': '肩舁仍挈榼，莫怪就君来。秋雨经三宿，无人劝一杯。', 'label': 0}
{'text': '阿母种桃云海际，花落子成二千岁。海风吹折最繁枝，跪捧琼盘献天帝。', 'label': 1}
{'text': '冰澌池面。柳摇金线，春光无限。问梅花底事，收香藏蕊，到此方舒展。百花头上俱休管。且惊开俗眼。看绿阴结子，成功调鼎，有甚迟和晚。', 'label': 1}
{'text': '峡内岂无人，所逢非所思。门前亦有客，相对不相知。仰望但云树，俯顾惟妻儿。寝食起居外，端然无所为。东郊萧处士，聊可与开眉。能饮满杯酒，善吟长句诗。庭前吏散后，江畔路干时。请君携竹杖，一赴郡斋期。', 'label': 1}
{'text': '绝北寒声动。渺黄昏、叶满长安，云迷章贡。最苦周公千年後，正与莽新同梦。五十国、纷纷入中。摇颺都人歌郿坞，问何如、昨日菘高颂。胪九锡，竟谁风。当初共道擎天重。奈天教、垓下风寒，滹沱兵冻。寂寞放翁南园记，带得园柑进奉。怅回首、何人修凤。寄语权门趋炎者，这朝廷、不是邦昌宋。真与赝，可能共。', 'label': 0}
{'text': '望见葳蕤举翠华，试开金屋扫庭花。须臾宫女传来信，言幸平阳公主家。', 'label': 1}
{'text': '鸡鸣风雨交，久旱云亦好。杖藜入春泥，无食起我早。诸家忆所历，一饭迹便埽。苏侯得数过，欢喜每倾倒。也复可怜人，呼儿具梨枣。浊醪必在眼，尽醉摅怀抱。红稠屋角花，碧委墙隅草。亲宾纵谈谑，喧闹畏衰老。况蒙霈泽垂，粮粒或自保。妻孥隔军垒，拨弃不拟道。', 'label': 1}
{'text': '野性大都迷里巷，爱将高树记人家。春来偏认平阳宅，为见墙头拂面花。', 'label': 1}
{'text': '水中科斗长成蛙，林下桑虫老作蛾。蛙跳蛾舞仰头笑，焉用鹍鹏鳞羽多。', 'label': 1}
{'text': '早风吹土满长衢，驿骑星轺尽疾驱。共笑篮舁亦称使，日驰一驿向东都。', 'label': 1}
{'text': '赤壁之游乐。但古今、风清月白，更无坡作。矫首中洲公何许，共我横江孤鹤。把手笑、孙刘寂寞。颇有使君如今否，看青山、似我多前却。几见我、伴清酌。江心旧岂非城郭。抚千年、桑田海水，神游非昨。对影三人成六客，更倚归舟夜泊。尚听得、江城愁角。渺渺美人兮南浦，耿余怀、感泪伤离索。天正北，绕飞鹊。', 'label': 1}
{'text': '世路今太行，回车竟何托。万族皆凋枯，遂无少可乐。旷野多白骨，幽魂共销铄。荣贵当及时，春华宜照灼。人非昆山玉，安得长璀错。身没期不朽，荣名在麟阁。', 'label': 0}
{'text': '晚来无奈伤心处。见红叶、随风舞。解鞍还向乱山深，黄昏後、不成情绪。先来离恨，打叠不下，天气还凄楚。风儿住後云来去。装撰些儿雨。无眠托首对孤灯，好语向谁分付。从来烦恼，吓得胆碎，此度难担负。', 'label': 0}
{'text': '嘉鱼荐宗朝，灵龟贡邦家。应龙能致雨，润我百谷芽。蠢蠢水族中，无用者虾蟆。形秽肌肉腥，出没于泥沙。六月七月交，时雨正滂沱。虾蟆得其志，快乐无以加。地既蕃其生，使之族类多。天又与其声，得以相喧哗。岂惟玉池上，污君清冷波。可独瑶瑟前，乱君鹿鸣歌。常恐飞上天，跳跃随姮娥。往往蚀明月，遣君无奈何。', 'label': 0}
{'text': '老大多情足往还，招僧待客夜开关。学调气后衰中健，不用心来闹处闲。养病未能辞薄俸，忘名何必入深山。与君别有相知分，同置身于木雁间。', 'label': 1}
{'text': '杨子江头烟景迷，隋家宫树拂金堤。嵯峨犹有当时色，半蘸波中水鸟栖。', 'label': 1}
{'text': '才名旧楚将，妙略拥兵机。玉垒虽传檄，松州会解围。和亲知拙计，公主漫无归。青海今谁得，西戎实饱飞。', 'label': 1}
{'text': '云覆蓝桥雪满溪，须臾便与碧峰齐。风回面市连天合，冻压花枝著水低。', 'label': 1}
{'text': '三月三十日，春归日复暮。惆怅问春风，明朝应不住。送春曲江上，眷眷东西顾。但见扑水花，纷纷不知数。人生似行客，两足无停步。日日进前程，前程几多路。兵刀与水火，尽可违之去。唯有老到来，人间无避处。感时良为已，独倚池南树。今日送春心，心如别亲故。', 'label': 1}
{'text': '几个相知可喜。才厮见、说山说水。颠倒烂熟只这是。怎奈向，一回说，一回美。有个尖新底。说底话、非名即利。说得口乾罪过你。且不罪，俺略起，去洗耳。', 'label': 1}
{'text': '严警当寒夜，前军落大星。壮夫思感决，哀诏惜精灵。王者今无战，书生已勒铭。封侯意疏阔，编简为谁青。', 'label': 0}
{'text': '小于潘岳头先白，学取庄周泪莫多。止竟悲君须自省，川流前后各风波。', 'label': 0}
{'text': '初雨歇。照水绿腰裙带熟。杨花不做人情雪。风流欲过前村蝶。羞成别。回头却恨春三月。', 'label': 0}
{'text': '忆除司马向江州，及此凡经十五秋。虽在簪裾从俗累，半寻山水是闲游。谪居终带乡关思，领郡犹分邦国忧。争似如今作宾客，都无一念到心头。', 'label': 0}
{'text': '尽日湖亭卧，心闲事亦稀。起因残醉醒，坐待晚凉归。松雨飘藤帽，江风透葛衣。柳堤行不厌，沙软絮霏霏。', 'label': 0}
{'text': '五彩绣衣裳，当年正相称。春风旧关路，归去真多兴。兰陔行可采，莲府犹回瞪。杨家绀幰迎，谢守瑶华赠。御街草泛滟，台柏烟含凝。曾是平生游，无因理归乘。', 'label': 1}
{'text': '雨径绿芜合，霜园红叶多。萧条司马宅，门巷无人过。唯对大江水，秋风朝夕波。', 'label': 0}
{'text': '泪眼凌寒冻不流，每经高处即回头。遥知别后西楼上，应凭阑干独自愁。', 'label': 1}
{'text': '将进酒，将进酒。酒中有毒鸩主父，言之主父伤主母。母为妾地父妾天，仰天俯地不忍言。阳为僵踣主父前，主父不知加妾鞭。旁人知妾为主说，主将泪洗鞭头血。推椎主母牵下堂，扶妾遣升堂上床。将进酒，酒中无毒令主寿。愿主回恩归主母，遣妾如此由主父。妾为此事人偶知，自惭不密方自悲。主今颠倒安置妾，贪天僭地谁不为。', 'label': 0}
{'text': '城下巴江水，春来似曲尘。软沙如渭曲，斜岸忆天津。影蘸新黄柳，香浮小白苹。临流搔首坐，惆怅为何人。', 'label': 0}
{'text': '唤起离情，慵推孤枕。', 'label': 1}
{'text': '风又雨。满地残红无数。花不能言莺解语。晓来啼更苦。把酒东皋日暮。抵死留春春去。拟倩杨花寻去处。杨花无定据。', 'label': 1}
{'text': '巴东船舫上巴西，波面风生雨脚齐。水蓼冷花红蔟蔟，江蓠湿叶碧萋萋。', 'label': 1}
{'text': '东川已过二三春，南国须求一两人。富贵大都多老大，欢娱太半为亲宾。如愁翠黛应堪重，买笑黄金莫诉贫。他日相逢一杯酒，尊前还要落梁尘。', 'label': 1}
{'text': '宦途自此心长别，世事从今口不言。岂止形骸同土木，兼将寿夭任乾坤。胸中壮气犹须遣，身外浮荣何足论。还有一条遗恨事，高家门馆未酬恩。', 'label': 1}
{'text': '吾师道与佛相应，念念无为法法能。口藏宣传十二部，心台照耀百千灯。尽离文字非中道，长住虚空是小乘。少有人知菩萨行，世间只是重高僧。', 'label': 1}
{'text': '眼看过半百，早晚扫岩扉。白首谁能住，青山自不归。百千万劫障，四十九年非。会拟抽身去，当风斗擞衣。', 'label': 1}
{'text': '莫怪相逢无笑语，感今思旧戟门前。张家伯仲偏相似，每见清扬一惘然。', 'label': 0}
{'text': '复忆襄阳孟浩然，清诗句句尽堪传。即今耆旧无新语，漫钓槎头缩颈鳊。', 'label': 1}
{'text': '马上三年，醉帽吟鞭，锦囊诗卷长留。怅溪山旧管，风月新收。明便关河杳杳，去应日月悠悠。笑千篇索价，未抵蒲萄，五斗凉州。停云老子，有酒盈尊，琴书端可消忧。浑未办、倾身一饱，淅米矛头。心似伤弓塞雁，身如喘月吴牛。晚天凉也，月明谁伴，吹笛南楼。', 'label': 0}
{'text': '牛头见鹤林，梯径绕幽深。春色浮山外，天河宿殿阴。传灯无白日，布地有黄金。休作狂歌老，回看不住心。', 'label': 0}
{'text': '去年行宫当太白，朝回君是同舍客。同心不减骨肉亲，每语见许文章伯。今日时清两京道，相逢苦觉人情好。昨夜邀欢乐更无，多才依旧能潦倒。', 'label': 1}
{'text': '自哂此迂叟，少迂老更迂。家计不一问，园林聊自娱。竹间琴一张，池上酒一壶。更无俗物到，但与秋光俱。古石苍错落，新泉碧萦纡。焉用车马客，即此是吾徒。犹有所思人，各在城一隅。杳然爱不见，搔首方踟蹰。玄晏风韵远，子真云貌孤。诚知厌朝市，何必忆江湖。能来小涧上，一听潺湲无。', 'label': 0}
{'text': '送岁可无诗。得团栾、忍不开眉。不记去年今夕梦，江东怀抱，江西信息，舍北妻儿。五十扊扅炊。待五十、富贵成痴。百年苦乐乘除看，今年一半，明年一半，更似儿时。', 'label': 1}
{'text': '燕巢官舍内，我尔俱为客。岁晚我独留，秋深尔安适。风高翅羽垂，路远烟波隔。去去玉山岑，人间网罗窄。', 'label': 0}
{'text': '荒草院中池水畔，衔恩不去又经春。见君惊喜双回顾，应为吟声似主人。', 'label': 1}
{'text': '老子平生，笑尽人间，儿女怨恩。况白头能几，定应独往，青云得意，见说长存。抖擞衣冠，怜渠无恙，合挂当年神武门。都如梦，算能争几许，鸡晓钟昏。此心无有新冤。况抱瓮年来自灌园。但凄凉顾影，频悲往事，殷勤对佛，欲问前因。却怕青山，也妨贤路，休斗尊前见在身。山中友，试高吟楚些，重与招魂。', 'label': 1}
{'text': '回首扶桑铜柱标，冥冥氛祲未全销。越裳翡翠无消息，南海明珠久寂寥。殊锡曾为大司马，总戎皆插侍中貂。炎风朔雪天王地，只在忠臣翊圣朝。', 'label': 1}
{'text': '马上谁家白面郎，临阶下马坐人床。不通姓字麄豪甚，指点银瓶索酒尝。', 'label': 0}
{'text': '薄雾轻阴酿晓寒。起来宿酒尚酡颜。柳莺何事苦关关。新恨旧愁俱唤起，当年紫袖看弓弯。泪和梅雨两潸潸。', 'label': 1}
{'text': '莫道恩情无重来，人间荣谢递相催。当时初入君怀袖，岂念寒炉有死灰。', 'label': 0}
{'text': '昨夜扁舟京口，今朝马首长安。旧官何物与新官。只有湖山公案。此景百年几变，个中下语千难。使君才气卷波澜。与把新诗判断。', 'label': 1}
{'text': '抱枕无言语，空房独悄然。谁知尽日卧，非病亦非眠。', 'label': 0}
{'text': '瓶泻高檐雨，窗来激箭风。病憎灯火暗，寒觉薄帏空。婢报樵苏竭，妻愁院落通。老夫慵计数，教想蔡城东。', 'label': 0}
{'text': '边城儿，生年不读一字书，但将游猎夸轻趫。胡马秋肥宜白草，骑来蹑影何矜骄。金鞭拂雪挥鸣鞘，半酣呼鹰出远郊。弓弯满月不虚发，双鸧迸落连飞髇。海边观者皆辟易，猛气英风振沙碛。儒生不及游侠人，白首下帷复何益。', 'label': 1}
{'text': '落星万点，一天宝焰下层霄。人间叠作仙鳌。最爱金连侧畔，红粉袅花梢。更鸣鼍击鼓，喷玉吹箫。曲江画桥。记花月、可怜宵。想见闲愁未了，宿酒才消。东风摇荡，似杨柳、十五女儿腰。人共柳、那个无聊。', 'label': 0}
{'text': '人道偏宜歌舞，天教只入丹青。喧天画鼓要他听。把著花枝不应。何处娇魂瘦影，向来软语柔情。有时醉里唤卿卿。却被傍人笑问。', 'label': 1}
{'text': '帝子吹箫逐凤皇，空留仙洞号华阳。落花何处堪惆怅，头白宫人埽影堂。', 'label': 0}
{'text': '不明不暗胧胧月，不暖不寒慢慢风。独卧空床好天气，平明闲事到心中。', 'label': 1}
{'text': '东南倚盖卑，维岳资柱石。前当祝融居，上拂朱鸟翮。青冥结精气，磅礴宣地脉。还闻肤寸阴，能致弥天泽。', 'label': 1}
{'text': '崆峒使节上青霄，河陇降王款圣朝。宛马总肥春苜蓿，将军只数汉嫖姚。陈留阮瑀谁争长，京兆田郎早见招。麾下赖君才并入，独能无意向渔樵。', 'label': 1}
{'text': '忆昔封书与君夜，金銮殿后欲明天。今夜封书在何处，庐山庵里晚灯前。笼鸟槛猿俱未死，人间相见是何年。', 'label': 1}
{'text': '西曲罥衣迷去路，雪销断岸无痕。寻花不拟到前村。暖风初转袖，小径忽开门。却忆临塘桥下马，暗香不是黄昏。人生南北与谁论。岭梅花树下，闲听蜜蜂喧。', 'label': 0}
{'text': '汴河无景思，秋日又凄凄。地薄桑麻瘦，村贫屋舍低。早苗多间草，浊水半和泥。最是萧条处，茅城驿向西。', 'label': 0}
{'text': '名利既两忘，形体方自遂。卧掩罗雀门，无人惊我睡。睡足斗擞衣，闲步中庭地。食饱摩挲腹，心头无一事。除却玄晏翁，何人知此味。', 'label': 0}
{'text': '婆娑园中树，根株大合围。蠢尔树间虫，形质一何微。孰谓虫之微，虫蠹已无期。孰谓树之大，花叶有衰时。花衰夏未实，叶病秋先萎。树心半为土，观者安得知。借问虫何在，在身不在枝。借问虫何食，食心不食皮。岂无啄木鸟，觜长将何为。', 'label': 1}
{'text': '小年为写游梁赋，最说汉江闻笛愁。今夜听时在何处，月明西县驿南楼。', 'label': 0}
{'text': '不向东山久，蔷薇几度花。白云还自散，明月落谁家。', 'label': 1}
{'text': '跻险不自喧，出郊已清目。溪回日气暖，径转山田熟。鸟雀依茅茨，藩篱带松菊。如行武陵暮，欲问桃花宿。', 'label': 1}
{'text': '巴蜀愁谁语，吴门兴杳然。九江春草外，三峡暮帆前。厌就成都卜，休为吏部眠。蓬莱如可到，衰白问群仙。', 'label': 0}
{'text': '闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书迟。鱼龙寂寞秋江冷，故国平居有所思。', 'label': 0}
{'text': '自从苦学空门法，销尽平生种种心。唯有诗魔降未得，每逢风月一闲吟。', 'label': 0}
{'text': '斗草阶前初见，穿针楼上曾逢。罗裙香露玉钗风。靓妆眉沁绿，羞脸粉生红。流水便随春远，行云终与谁同。酒醒长恨锦屏空。相寻梦里路，飞雨落花中。', 'label': 0}
{'text': '书信来天外，琼瑶满匣中。衣冠南渡远，旌节北门雄。鹤唳华亭月，马嘶榆塞风。山川几千里，惟有两心同。', 'label': 1}
{'text': '乘槎归去，成都何在，万里江沱汉漾。与君各赋一篇诗，留织女、鸳鸯机上。还将旧曲，重赓新韵，须信吾侪天放。人生何处不儿嬉，看乞巧、朱楼彩舫。', 'label': 1}
{'text': '九日应愁思，经时冒险艰。不眠持汉节，何路出巴山。小驿香醪嫩，重岩细菊斑。遥知簇鞍马，回首白云间。', 'label': 0}
{'text': '芳树已寥落，孤英尤可嘉。可怜团团叶，盖覆深深花。游蜂竞钻刺，鬬雀亦纷拏。天生细碎物，不爱好华光。非无歼殄法，念尔有生涯。春雷一声发，惊燕亦惊蛇。清池养神蔡，已复长虾蟆。雨露贵平施，吾其春草芽。', 'label': 0}
{'text': '册命出宸衷，官仪自古崇。特膺平土拜，光赞格天功。再佩扶阳印，常乘鲍氏骢。七贤遗老在，犹得咏清风。', 'label': 1}
{'text': '欢爱今何在，悲啼亦是空。同为一夜梦，共过十年中。', 'label': 1}
{'text': '落花闲院春衫薄。薄衫春院闲花落。迟日恨依依。依依恨日迟。梦回莺舌弄。弄舌莺回梦。邮便问人羞。羞人问便邮。', 'label': 0}
{'text': '少年痛饮。忆向吴江醒。明月团圆高树影。十里蔷薇水冷。大都一点宫黄。人间直恁芳芬。怕是九天风露，染教世界都香。', 'label': 1}
{'text': '风露晓凄凄，月下西墙西。行人帐中起，思妇枕前啼。屑屑命僮御，晨装俨已齐。将去复携手，日高方解携。', 'label': 1}
{'text': '阁前竹萧萧，阁下水潺潺。拂簟卷帘坐，清风生其间。静闻新蝉鸣，远见飞鸟还。但有巾挂壁，而无客叩关。二疏返故里，四老归旧山。吾亦适所愿，求闲而得闲。', 'label': 1}
{'text': '两鬓苍然心浩然，松窗深处药炉前。携将道士通宵语，忘却花时尽日眠。明镜懒开长在匣，素琴欲弄半无弦。犹嫌庄子多词句，只读逍遥六七篇。', 'label': 1}
{'text': '枝头雨是青梅泪。翻作一江春水。鱼腹魂销，龙舟叫彻，不了湖亭张戏。满庭芳芷。正艾日高高，葛风细细。试比陈人，人间除我更谁似。浮沉君共我里。记薰廊待对，闻鸡蹴起。昨日蟾蜍，明朝蝇虎，身与渠衰更悴。老夫病已。任采绿采苓，为师为帝。但有昌阳，倩酤扶路醉。', 'label': 1}
{'text': '八十秦翁老不归，南宾太守乞寒衣。再三怜汝非他意，天宝遗民见渐稀。', 'label': 0}
{'text': '万事如花不可期。花不堪持。酒不堪持。江天雪意使人迷。翦一枝枝。歌一枝枝。歌者不来今几时。姜影无词。张影无词。不歌不醉不成诗。歌也迟迟。雪也迟迟。', 'label': 1}
{'text': '莺语依然，但春去、人间无约。谁念我、吟情憔悴，醉魂落魄。尽日只将行卷续，有时自整残棋著。向黄昏、细雨闷无憀，青梅落。南又北，相思错。朝异暮，人情薄。漫踌躇在目，奢华如昨。海底月沉天上兔，辽东人化扬州鹤。记龙云、波浪岂能平，天难托。', 'label': 1}
{'text': '晚丛白露夕，衰叶凉风朝。红艳久已歇，碧芳今亦销。幽人坐相对，心事共萧条。', 'label': 0}
{'text': '何曾见飞渡，年又年痴。今古相望犹疑。朱颜一去似流水，断桥魂梦参差。何堪更嗟迟暮，听旁人说与，此夕佳期。深深代籍，盼悠悠、北地胭脂。谁寄扬州破镜，遍海角天涯，空待人归。自小秦楼望巧，吴机回锦，歌舞为谁。星萍耿耿，算欢娱，未省流离。但秋衾梦浅，云闲曲远，薄命同时。', 'label': 0}
{'text': '葛衣疏且单，纱帽轻复宽。一衣与一帽，可以过炎天。止于便吾体，何必被罗纨。宿雨林笋嫩，晨露园葵鲜。烹葵炮嫩笋，可以备朝餐。止于适吾口，何必饫腥膻。饭讫盥漱已，扪腹方果然。婆娑庭前步，安稳窗下眠。外养物不费，内归心不烦。不费用难尽，不烦神易安。庶几无夭阏，得以终天年。', 'label': 1}
{'text': '山斋方独往，尘事莫相仍。蓝轝辞鞍马，缁徒换友朋。朝餐唯药菜，夜伴只纱灯。除却青衫在，其余便是僧。', 'label': 1}
{'text': '暮倚高楼对雪峰，僧来不语自鸣钟。孤城返照红将敛，近市浮烟翠且重。多病独愁常閴寂，故人相见未从容。知君苦思缘诗瘦，大向交游万事慵。', 'label': 0}
{'text': '磬折辞主人，开帆驾洪涛。春水满南国，朱崖云日高。舟子废寝食，飘风争所操。我行匪利涉，谢尔从者劳。石间采蕨女，鬻菜输官曹。丈夫死百役，暮返空邨号。闻见事略同，刻剥及锥刀。贵人岂不仁，视汝如莠蒿。索钱多门户，丧乱纷嗷嗷。奈何黠吏徒，渔夺成逋逃。自喜遂生理，花时甘缊袍。', 'label': 0}
{'text': '弱质岂自负，移根方尔瞻。细声闻玉帐，疏翠近珠帘。未见紫烟集，虚蒙清露沾。何当一百丈，欹盖拥高檐。', 'label': 0}
{'text': '功名宿昔人多许，宠辱斯须自不如。一旦失恩先左降，三年随例未量移。马头觅角生何日，石火敲光住几时。前事是身俱若此，空门不去欲何之。', 'label': 1}
{'text': '若耶溪边采莲女，笑隔荷花共人语。日照新妆水底明，风飘香袖空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。', 'label': 1}
{'text': '峨眉山月半轮秋，影入平羌江水流。夜发清溪向三峡，思君不见下渝州。', 'label': 0}
{'text': '秋风淅淅吹巫山，上牢下牢修水关。吴樯楚柁牵百丈，暖向神都寒未还。要路何日罢长戟，战自青羌连百蛮。中巴不曾消息好，暝传戍鼓长云间。', 'label': 0}
{'text': '何处深春好，春深大镇家。前旌光照日，后骑蹙成花。节院收衙队，球场簇看车。广筵歌舞散，书号夕阳斜。', 'label': 1}
{'text': '野店东头花落处，一条流水号罗敷。芳魂艳骨知何处，春草茫茫墓亦无。', 'label': 0}
{'text': '峤南江浅红梅小。小梅红浅江南峤。窥我向疏篱。篱疏向我窥。老人行即到。到即行人老。离别惜残枝。枝残惜别离。', 'label': 0}
{'text': '郡中乞假来相访，洞里朝元去不逢。看院祗留双白鹤，入门惟见一青松。药炉有火丹应伏，云碓无人水自舂。欲问参同契中事，更期何日得从容。', 'label': 1}
{'text': '心中万事不思量，坐倚屏风卧向阳。渐觉咏诗犹老丑，岂宜凭酒更麄狂。头垂白发我思退，脚蹋青云君欲忙。只有今春相伴在，花前賸醉两三场。', 'label': 1}
{'text': '行李千金赠，衣冠八尺身。飞腾知有策，意度不无神。班秩兼通贵，公侯出异人。玄成负文彩，世业岂沈沦。', 'label': 1}
{'text': '炉火欲销灯欲尽，夜长相对百忧生。他时诸处重相见，莫忘今宵灯下情。', 'label': 0}
{'text': '海枯泣尽天吴泪。又涨经天河水。万古鱼龙，雷收电卷，宇宙刹那间戏。沉兰坠芷。想重整荷衣，顿惊腰细。尚有干将，冲牛射斗定何似。成都桥动万里。叹何时重见，鹃啼人起。孤竹双清，紫荆半落，到此吟枯神瘁。对床永已。但梦绕青神，尘昏白帝。重反离骚，众醒吾独醉。', 'label': 1}
{'text': '白帝城头春草生，白盐山下蜀江清。南人上来歌一曲，北人莫上动乡情。', 'label': 1}
{'text': '烟迷露麦荒池柳，洗雨烘晴。洗雨烘晴。一样春风几样青。提壶脱裤催归去，万恨千情。万恨千情。各自无聊各自鸣。', 'label': 0}
{'text': '锦江春色逐人来，巫峡清秋万壑哀。正忆往时严仆射，共迎中使望乡台。主恩前后三持节，军令分明数举杯。西蜀地形天下险，安危须仗出群材。', 'label': 0}
{'text': '褒县驿前境，曲江池上情。南堤衰柳意，西寺晚钟声。云水兴方远，风波心已惊。可怜皆老大，不得自由行。', 'label': 0}
{'text': '崔徽本不是娼家，教歌按舞娼家长。使君知有不自由，坐在显时立在掌。', 'label': 1}
{'text': '何处生春早，春生稚戏中。乱骑残爆竹，争唾小旋风。骂雨愁妨走，呵冰喜旋融。女儿针线尽，偷学五辛丛。', 'label': 0}
{'text': '美女渭桥东，春还事蚕作。五马如飞龙，青丝结金络。不知谁家子，调笑来相谑。妾本秦罗敷，玉颜艳名都。绿条映素手，采桑向城隅。使君且不顾，况复论秋胡。寒螀爱碧草，鸣凤栖青梧。托心自有处，但怪傍人愚。徒令白日暮，高驾空踟蹰。', 'label': 0}
{'text': '青松高百尺，绿蕙低数寸。同生大块间，长短各有分。长者不可退，短者不可进。若用此理推，穷通两无闷。', 'label': 1}
{'text': '洛阳陌上春长在，惜别今来二十年。唯觅少年心不得，其余万事尽依然。', 'label': 1}
{'text': '高斋常见野，愁坐更临门。十月山寒重，孤城月水昏。葭萌氐种迥，左担犬戎存。终日忧奔走，归期未敢论。', 'label': 0}
{'text': '广池春水平，群鱼恣游泳。新林绿阴成，众鸟欣相鸣。时我亦潇洒，适无累与病。鱼鸟人则殊，同归于遂性。缅思山梁雉，时哉感孔圣。圣人不得所，慨然叹时命。我今对鳞羽，取乐成谣咏。得所仍得时，吾生一何幸。', 'label': 1}
{'text': '姚魏名流。年年揽断，雨恨风愁。解释春光，剩须破费，酒令诗筹。玉肌红粉温柔。更染尽、天香未休。今夜簪花，他年第一，玉殿东头。', 'label': 1}
{'text': '花笼微月竹笼烟，百尺丝绳拂地悬。忆得双文人静后，潜教桃叶送秋千。', 'label': 0}
{'text': '春日春盘细生菜，忽忆两京梅发时。盘出高门行白玉，菜传纤手送青丝。巫峡寒江那对眼，杜陵远客不胜悲。此身未知归定处，呼儿觅纸一题诗。', 'label': 0}
{'text': '霜结凝寒夜，星辉识晓晴。兰膏重剔且教明。为照梢头香缕、一丝轻。坐久看看困，新词缀未成。梅花熏得酒初醒。更向耳边低道、月三更。', 'label': 1}
{'text': '青娥小谢娘，白发老崔郎。谩爱胸前雪，其如头上霜。别后曹家碑背上，思量好字断君肠。', 'label': 0}
{'text': '书秃千兔毫，诗裁两牛腰。笔踪起龙虎，舞袖拂云霄。双歌二胡姬，更奏远清朝。举酒挑朔雪，从君不相饶。', 'label': 0}
{'text': '西阁百寻余，中宵步绮疏。飞星过水白，落月动沙虚。择木知幽鸟，潜波想巨鱼。亲朋满天地，兵甲少来书。', 'label': 0}
{'text': '船下广陵去，月明征虏亭。山花如绣颊，江火似流萤。', 'label': 0}
{'text': '茅檐低小。溪上青青草。醉里蛮音相媚好。白发谁家翁媪。大儿锄豆溪东。中儿正织鸡笼。最喜小儿亡赖，溪头卧剥莲蓬。', 'label': 1}
{'text': '任转江淮粟，休添苑囿兵。由来貔虎士，不满凤皇城。', 'label': 1}
{'text': '轩皇传上略，蜀相运神机。水落龙蛇出，沙平鹅鹳飞。波涛无动势，鳞介避余威。会有知兵者，临流指是非。', 'label': 1}
{'text': '宠新卿典礼，会盛客征文。不失迁莺侣，因成贺燕群。池台晴间雪，冠盖暮和云。共仰曾攀处，年深桂尚熏。', 'label': 1}
{'text': '大梁贵公子，气盖苍梧云。若无三千客，谁道信陵君。救赵复存魏，英威天下闻。邯郸能屈节，访博从毛薛。夷门得隐沦，而与侯生亲。仍要鼓刀者，乃是袖槌人。好士不尽心，何能保其身。多君重然诺，意气遥相托。五马入市门，金鞍照城郭。都忘虎竹贵，且与荷衣乐。去去桃花源，何时见归轩。相思无终极，肠断朗江猿。', 'label': 0}
{'text': '有鸟有鸟名为鸠，毛衣软毳心性柔。鹘缘暖足怜不吃，鹞为同科曾共游。飞飞渐上高高阁，百鸟不猜称好逑。佳人许伴鹓雏食，望尔化为张氏钩。', 'label': 1}
{'text': '南荆西蜀大行台，幕府旌门相对开。名重三司平水土，威雄八阵役风雷。彩云朝望青城起，锦浪秋经白帝来。不是郢中清唱发，谁当丞相掞天才。', 'label': 1}
{'text': '别驾来时，灯火荧煌无数。向青琐、隙中偷覰。元来便是，共采鸾仙侣。方见了，管须低声说与。百子流苏，千枝宝炬。人间有、洞房烟雾。春来何事，故抛人别处。坐望断，楼中远山归路。', 'label': 0}
{'text': '迢迢万余里，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。', 'label': 1}
{'text': '阆风玄圃与蓬壶，中有高堂天下无。借问夔州压何处，峡门江腹拥城隅。', 'label': 1}
{'text': '荷叶团圆茎削削，绿萍面上红衣落。满池明月思啼螀，高屋无人风张幕。', 'label': 1}
{'text': '星河耿耿漏绵绵，月暗灯微欲曙天。转枕频伸书帐下，披裘箕踞火炉前。老眠早觉常残夜，病力先衰不待年。五欲已销诸念息，世间无境可勾牵。', 'label': 0}
{'text': '东林寺里西廊下，石片镌题数首诗。言句怪来还校别，看名知是老汤师。', 'label': 0}
{'text': '朱颜晕酒，方瞳点漆，闲傍松边倚杖。不须更展画图看，自是个、寿星模样。今朝盛事，一杯深劝，更把新诗齐唱。人间八十最风流，长帖在、儿儿额上。', 'label': 1}
{'text': '比因酬赠为花时，不为君行不复知。又更几年还共到，满墙尘土两篇诗。', 'label': 1}
{'text': '耶溪采莲女，见客櫂歌回。笑入荷花去，佯羞不出来。', 'label': 1}
{'text': '醉拍春衫惜旧香。天将离恨恼疏狂。年年陌上生秋草，日日楼中到夕阳。云渺渺，水茫茫。征人归路许多长。相思本是无凭语，莫向花笺费泪行。', 'label': 0}
{'text': '床上银屏几点山。鸭炉香过琐窗寒。小云双枕恨春闲。惜别漫成良夜醉，解愁时有翠笺还。那回分袂月初残。', 'label': 1}
{'text': '自别崔公四五秋，因何临老转风流。归来不说秦中事，歇定唯谋洛下游。酒面浮花应是喜，歌眉敛黛不关愁。得君更有无厌意，犹恨尊前欠老刘。', 'label': 0}
{'text': '寒食不小住，千骑拥春衫。衡阳石鼓城下，记我旧停骖。襟似潇湘桂岭，带似洞庭春草，紫盖屹东南。文字起骚雅，刀剑化耕蚕。看使君，於此事，定不凡。奋髯抵几堂上，尊俎自高谈。莫信君门万里，但使民歌五裤，归诏凤凰衔。君去我谁饮，明月影成三。', 'label': 1}
{'text': '杖锡何来此，秋风已飒然。雨荒深院菊，霜倒半池莲。放逐宁违性，虚空不离禅。相逢成夜宿，陇月向人圆。', 'label': 0}
{'text': '今日庐峰霞绕寺，昔时鸾殿凤回书。两封相去八年后，一种俱云五夜初。渐觉此生都是梦，不能将泪滴双鱼。', 'label': 0}
{'text': '宋公旧池馆，零落守阳阿。枉道祗从入，吟诗许更过。淹留问耆老，寂莫向山河。更识将军树，悲风日暮多。', 'label': 0}
{'text': '更将何面上春台，白事无成老又催。唯有落花无俗态，不嫌憔悴满头来。', 'label': 0}
{'text': '闻道卢明府，闲行咏洛神。浪圆疑靥笑，波鬬忆眉嚬。蹀躞桥头马，空蒙水上尘。草芽犹犯雪，冰岸欲消春。寓目终无限，通辞未有因。子蒙将此曲，吟似独眠人。', 'label': 1}
{'text': '君至石头驿，寄书黄鹤楼。开缄识远意，速此南行舟。风水无定准，湍波或滞留。忆昨新月生，西檐若琼钩。今来何所似，破镜悬清秋。恨不三五明，平湖泛澄流。此欢竟莫遂，狂杀王子猷。巴陵定遥远，持赠解人忧。', 'label': 0}
{'text': '老眼花前暗，春衣雨后寒。旧诗多忘却，新酒且尝看。拙定于身稳，慵应趁伴难。渐销名利想，无梦到长安。', 'label': 0}
{'text': '野寺经三宿，都城复一还。家仍念婚嫁，身尚系官班。萧洒秋临水，沈吟晚下山。长闲犹未得，逐日且偷闲。', 'label': 0}
{'text': '群橘少生意，虽多亦奚为。惜哉结实小，酸涩如棠棃。剖之尽蠹虫，采掇爽其宜。纷然不适口，岂只存其皮。萧萧半死叶，未忍别故枝。玄冬霜雪积，况乃回风吹。尝闻蓬莱殿，罗列潇湘姿。此物岁不稔，玉食失光辉。寇盗尚凭陵，当君减膳时。汝病是天意，吾谂罪有司。忆昔南海使，奔腾献荔支。百马死山谷，到今耆旧悲。', 'label': 0}
{'text': '三百六十日，日日醉如泥。虽为李白妇，何异太常妻。', 'label': 0}
{'text': '相逢红尘内，高揖黄金鞭。万户垂杨里，君家阿那边。', 'label': 1}
{'text': '心如止水鉴常明，见尽人间万物情。雕鹗腾空犹逞俊，骅骝啮足自无惊。时来未觉权为祟，贵了方知退是荣。只恐重重世缘在，事须三度副苍生。', 'label': 1}
{'text': '共知欲老流年急，且喜新正假日频。闻健此时相劝醉，偷闲何处共寻春？脚随周叟行犹疾，头比萧翁白未匀。岁酒先拈辞不得，被君推作少年人。', 'label': 0}
{'text': '兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。余芳若可佩，卒岁长相随。', 'label': 1}
{'text': '买马买锯牙，买犊买破车。养禽当养鹘，种树先种花。人生负俊健，天意与光华。莫学蚯蚓辈，食泥近土涯。', 'label': 0}
{'text': '樱桃昨夜开如雪，鬓发今年白如霜。渐觉花前成老丑，何曾酒后更颠狂。谁能闻此来相劝，共泥春风醉一场。', 'label': 1}
{'text': '玉树春归日，金宫乐事多。后庭朝未入，轻辇夜相过。笑出花间语，娇来烛下歌。莫教明月去，留著醉姮娥。', 'label': 1}
{'text': '发底青青无限春。落红飞雪谩纷纷。黄花也伴秋光老，何事尊前见在身。书万卷，笔如神。眼看同辈上青云。个中不许儿童会，只恐功名更逼人。', 'label': 1}
{'text': '八年三月晦，山梨花满枝。龙门水西寺，夜与远公期。晏坐自相对，密语谁得知。前后际断处，一念不生时。', 'label': 1}
{'text': '离绪千重，角声偏著羁人枕。那堪酒醒。句引愁难整。门锁黄昏，月浸梅花冷。人初静。斗垂天迥。雁落清江影。', 'label': 0}
{'text': '不知远郡何时到，犹喜全家此去同。万里王程三峡外，百年生计一舟中。巫山暮足沾花雨，陇水春多逆浪风。两片红旌数声鼓，使君艛艓上巴东。', 'label': 1}
{'text': '相逢不觉又初寒。对尊前。惜流年。风紧离亭，冰结泪珠圆。雪意留君君不住，从此去，少清欢。转头山下转头看。路漫漫。玉花翻。银海光宽，何处是超然。知道故人相念否，携翠袖，倚朱阑。', 'label': 0}
{'text': '风狂雨横，是邀勒园林，几多桃李。待上层楼无气力，尘满栏干谁倚。就火添衣，移香傍枕，莫卷朱帘起。元宵过也，春寒犹自如此。为问几日新晴，鸠鸣屋上，鹊报檐前喜。揩试老来诗句眼，要看拍堤春水。月下凭肩，花边系马，此兴今休矣。溪南酒贱，光阴只在弹指。', 'label': 1}
{'text': '今日西京掾，多除内省郎。通家惟沈氏，谒帝似冯唐。诗律群公问，儒门旧史长。清秋便寓直，列宿顿辉光。未暇申宴慰，含情空激扬。司存何所比，膳部默凄伤。贫贱人事略，经过霖潦妨。礼同诸父长，恩岂布衣忘。天路牵骐骥，云台引栋梁。徒怀贡公喜，飒飒鬓毛苍。', 'label': 1}
{'text': '空王百法学未得，姹女丹砂烧即飞。事事无成身老也，醉乡不去欲何归。', 'label': 0}
{'text': '美人别君去，自去无处寻。旧物零落尽，此情安可任。唯有襭纱幌，尘埃日夜侵。馨香与颜色，不似旧时深。透影灯耿耿，笼光月沈沈。中有孤眠客，秋凉生夜衾。旧宅牡丹院，新坟松柏林。梦中咸阳泪，觉后江陵心。含此隔年恨，发为中夜吟。无论君自感，闻者欲沾襟。', 'label': 1}
{'text': '纤干未盈把，高条才过眉。不禁风苦动，偏受露先萎。不分秋同尽，深嗟小便衰。伤心落残叶，犹识合昏期。', 'label': 0}
{'text': '萧条对秋色，相忆在云泉。木落病身死，潮平归思悬。凉钟山顶寺，暝火渡头船。此地非吾土，闲留又一年。', 'label': 0}
{'text': '世业嵩山隐，云深无四邻。药炉烧姹女，酒瓮贮贤人。晚日华阴雾，秋风函谷尘。送君从此去，铃阁少谈宾。', 'label': 1}
{'text': '前者途中一相见，人事经年记君面。后生相动何寂寥，君有长才不贫贱。君今起柁春江流，余亦沙边具小舟。幸为达书贤府主，江花未尽会江楼。', 'label': 1}
{'text': '明月几时有，把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。转朱阁，低绮户，照无眠。不应有恨，何事长向别时圆。人有悲欢离合，月有阴晴圆缺，此事古难全。但愿人长久，千里共婵娟。', 'label': 0}
{'text': '同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。', 'label': 0}
{'text': '彩袖殷勤捧玉锺。当年拼却醉颜红。舞低杨柳楼心月，歌尽桃花扇影风。从别後，忆相逢。几回魂梦与君同。今宵剩把银釭照，犹恐相逢是梦中。', 'label': 1}
{'text': '送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。', 'label': 0}
{'text': '秋蕣晚英无艳色，何因栽种在人家。使君自别罗敷面，争解回头爱白花。', 'label': 1}
{'text': '爱客尚书贵，之官宅相贤。酒香倾坐侧，帆影驻江边。翟表郎官瑞，凫看令宰仙。雨稀云叶断，夜久烛花偏。数语敧纱帽，高文掷彩笺。兴饶行处乐，离惜醉中眠。单父长多暇，河阳实少年。客居逢自出，为别几凄然。', 'label': 1}
{'text': '天外浓云云外雨，雨声初上檐牙。红蕖应褪洗妆花。晚凉如有意，霫霫到山家。为唤山童多索酒，金锺细酌流霞。晕生玉颊酒潮斜。闲中无宠辱，醉里是生涯。', 'label': 1}
{'text': '七十而致仕，礼法有明文。何乃贪荣者，斯言如不闻。可怜八九十，齿堕双眸昏。朝露贪名利，夕阳忧子孙。挂冠顾翠緌，悬车惜朱轮。金章腰不胜，伛偻入君门。谁不爱富贵，谁不恋君恩。年高须告老，名遂合退身。少时共嗤诮，晚岁多因循。贤哉汉二疏，彼独是何人。寂莫东门路，无人继去尘。', 'label': 0}
{'text': '知君仙骨无寒暑。千载相逢犹旦暮。故将别语恼佳人，要看梨花枝上雨。落花已逐回风去。花本无心莺自诉。明朝归路下塘西，不见莺啼花落处。', 'label': 0}
{'text': '有客从余，不计余无酒。袖有蟠桃为君寿。叹此桃再熟，也须年後。甚辨得，转盼个偷桃手。菊潭三十斛，月又月添，天赋先生日更久。但黄杨长寸，闰年倒寸，似凭得到梧宫甚时候。客又道奇特是阳生，後七日相看，醉春风柳。', 'label': 1}
{'text': '最忆楼花千万朵，偏怜堤柳两三株。拟提社酒携村妓，擅入朱门莫怪无。', 'label': 0}
{'text': '竹寒沙碧浣花溪，菱刺藤梢咫尺迷。过客径须愁出入，居人不自解东西。书签药里封蛛网，野店山桥送马蹄。岂藉荒庭春草色，先判一饮醉如泥。', 'label': 0}
{'text': '帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。', 'label': 1}
{'text': '名无高与卑，未得多健羡。事无小与大，已得多厌贱。如此常自苦，反此或自安。此理知甚易，此道行甚难。勿信人虚语，君当事上看。', 'label': 0}
{'text': '晓发柳林戍，遥城闻五鼓。忆与故人眠，此时犹晤语。', 'label': 0}
{'text': '贵人三阁上，日晏未梳头。不应有恨事，娇甚却成愁。', 'label': 1}
{'text': '昔在长安醉花柳，五侯七贵同杯酒。气岸遥凌豪士前，风流肯落他人后。夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回。', 'label': 1}
{'text': '餐霞卧旧壑，散发谢远游。山蝉号枯桑，始复知天秋。朔雁别海裔，越燕辞江楼。飒飒风卷沙，茫茫雾萦洲。黄云结暮色，白水扬寒流。恻怆心自悲，潺湲泪难收。蘅兰方萧瑟，长叹令人愁。', 'label': 0}
{'text': '人人避暑走如狂，独有禅师不出房。可是禅房无热到，但能心静即身凉。', 'label': 1}
{'text': '丁口传父言，莫问城坚不。平城被虏围，汉㔉城墙走。', 'label': 0}
{'text': '彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。', 'label': 0}
{'text': '不羡八千椿，不羡三偷桃客。也不羡他龟鹤，一总为凡物。羡君恰似老人星，长明无休息。好与中兴贤主，立维城勋绩。', 'label': 1}
{'text': '二月村园暖，桑间戴胜飞。农夫舂旧谷，蚕妾捣新衣。牛马因风远，鸡豚过社稀。黄昏林下路，鼓笛赛神归。', 'label': 0}
{'text': '丹砂见火去无迹，白发泥人来不休。赖有酒仙相暖热，松乔醉即到前头。', 'label': 1}
{'text': '岁岁有黄菊，千载一东篱。悠然政须两字，长笑退之诗。自古此山元有，何事当时才见，此意有谁知。君起更斟酒，我醉不须辞。回首处，云正出，鸟倦飞。重来楼上，一句端的与君期。都把轩窗写遍，更使儿童诵得，归去来兮辞。万卷有时用，植杖且耘耔。', 'label': 1}
{'text': '二王后，彼何人，介公酅公为国宾。周武隋文之子孙，古人有言天下者，非是一人之天下。周亡天下传于隋，隋人失之唐得之。唐兴十叶岁二百，介公酅公世为客。明堂太庙朝享时，引居宾位备威仪。备威仪，助郊祭，高祖太宗之遗制。不独兴灭国，不独继绝世。欲令嗣位守文君，亡国之孙取为戒。', 'label': 1}
{'text': '安稳高詹事，兵戈久索居。时来如宦达，岁晚莫情疏。天上多鸿雁，池中足鲤鱼。相看过半百，不寄一行书。', 'label': 1}
{'text': '洪罏作高山，元气鼓其橐。俄然神功就，峻拔在寥廓。灵迹露指爪，杀气见棱角。凡木不敢生，神仙聿来托。天资帝王宅，以我为关钥。能令下国人，一见换神骨。高山固无限，如此方为岳。丈夫无特达，虽贵犹碌碌。', 'label': 0}
{'text': '上国庭前草，移来汉水浔。朱门虽易地，玉树有余阴。艳彩凝还泛，清香绝复寻。光华童子佩，柔软美人心。惜晚含远思，赏幽空独吟。寄言知音者，一奏风中琴。', 'label': 1}
{'text': '宝书翻译学初成，振锡如飞白足轻。彭泽因家凡几世，灵山预会是前生。传灯已悟无为理，濡露犹怀罔极情。从此多逢大居士，何人不愿解珠璎。', 'label': 1}
{'text': '谁共春光管日华。朱朱纷纷野蒿花。闲愁投老无多子，酒病而今较减些。山远近，路横斜。正无聊处管弦哗。去年醉处犹能记，细数溪边第几家。', 'label': 0}
{'text': '贱子何人记，迷芳著处家。竹风连野色，江沫拥春沙。种药扶衰病，吟诗解叹嗟。似闻胡骑走，失喜问京华。', 'label': 1}
{'text': '都人离恨满歌筵。清唱倚危弦。星屏别後千里，更见是何年。骢骑稳，绣衣鲜。欲朝天。北人欢笑，南国悲凉，迎送金鞭。', 'label': 1}
{'text': '岑寂双甘树，婆娑一院香。交柯低几杖，垂实碍衣裳。满岁如松碧，同时待菊黄。几回沾叶露，乘月坐胡床。', 'label': 1}
{'text': '对花何似，似吴宫初教，翠围红阵。欲笑还愁羞不语，惟有倾城娇韵。翠盖风流，牙签名字，旧赏那堪省。天香染露，晓来衣润谁整。最爱弄玉团酥，就中一朵，曾入扬州咏。华屋金盘人未醒，燕子飞来春尽。最忆当年，沈香亭北，无限春风恨。醉中休问，夜深花睡香冷。', 'label': 1}
{'text': '使君高义驱今古，寥落三年坐剑州。但见文翁能化俗，焉知李广未封侯。路经滟滪双蓬鬓，天入沧浪一钓舟。戎马相逢更何日，春风回首仲宣楼。', 'label': 0}
{'text': '烛泪夜黏桃叶袖，酒痕春污石榴裙。莫辞辛苦供欢宴，老后思量悔煞君。', 'label': 0}
{'text': '粉痕闲印玉尖纤。啼红傍晚奁。旧寒新暖尚相兼。梅疏待雪添。春冉冉，恨恹恹。章台对卷帘。个人鞭影弄凉蟾。楼前侧帽檐。', 'label': 1}
{'text': '白鹭洲前月，天明送客回。青龙山后日，早出海云来。流水无情去，征帆逐吹开。相看不忍别，更进手中杯。', 'label': 1}
{'text': '君马黄，我马白。马色虽不同，人心本无隔。共作游冶盘，双行洛阳陌。长剑既照曜，高冠何赩赫。各有千金裘，俱为五侯客。猛虎落陷阱，壮夫时屈厄。相知在急难，独好亦何益。', 'label': 1}
{'text': '古寺僧牢落，空房客寓居。故人供禄米，邻舍与园蔬。双树容听法，三车肯载书。草玄吾岂敢，赋或似相如。', 'label': 1}
{'text': '酒熟无客来，因成独酌谣。人间老黄绮，地上散松乔。忽忽醒还醉，悠悠暮复朝。残年多少在，尽付此中销。', 'label': 1}
{'text': '老更惊年改，闲先觉日长。晴熏榆荚黑，春染柳梢黄。云破山呈色，冰融水放光。低平稳船舫，轻暖好衣裳。白角三升榼，红茵六尺床。偶游难得伴，独醉不成狂。我有中心乐，君无外事忙。经过莫慵懒，相去两三坊。', 'label': 1}
{'text': '仕有职役劳，农有畎亩勤。优哉分司叟，心力无苦辛。岁晚头又白，自问何欣欣。新酒始开瓮，旧谷犹满囷。吾尝静自思，往往夜达晨。何以送吾老，何以安吾贫。岁计莫如谷，饱则不干人。日计莫如醉，醉则兼忘身。诚知有道理，未敢劝交亲。恐为人所哂，聊自书诸绅。', 'label': 1}
{'text': '渥洼汗血种，天上麒麟儿。才士得神秀，书斋闻尔为。棣华晴雨好，彩服暮春宜。朋酒日欢会，老夫今始知。', 'label': 1}
{'text': '何处春深好，春深稚子家。争骑一竿竹，偷折四邻花。笑击羊皮鼓，行牵犊颔车。中庭贪夜戏，不觉玉绳斜。', 'label': 1}
{'text': '睡过花阴一丈，愁深酒力千锺。梦魂不得似游蜂。瓶花无密约，到处自神通。天上西湖似锦，人间骄马如龙。今年不与去年同。飘零终不恨，难与故人逢。', 'label': 0}
{'text': '鹅湖山下长亭路，明月临关。明月临关。几阵西风落叶乾。新词谁解裁冰雪，笔墨生寒。笔墨生寒。会说离愁千万般。', 'label': 0}
{'text': '鸟衔野田草，误入枯桑里。客土植危根，逢春犹不死。草木虽无情，因依尚可生。如何同枝叶，各自有枯荣。', 'label': 0}
{'text': '三泉驿内逢上巳，新叶趋尘花落地。劝君满盏君莫辞，别后无人共君醉。洛阳城中无限人，贵人自贵贫自贫。', 'label': 1}
{'text': '松冈避暑。茅檐避雨。闲去闲来几度。醉扶孤石看飞泉，又却是、前回醒处。东家取妇。西家归女。灯火门前笑语。酿成千顷稻花香，夜夜费、一天风露。', 'label': 1}
{'text': '天下咽喉今大宁，军城喜气彻青冥。庭前剑戟朝迎日，笔底文章夜应星。三省壁中题姓字，万人头上见仪形。汴州忽复承平事，正月看灯户不扃。', 'label': 1}
{'text': '礼闱新榜动长安，九陌人人走马看。一日声名遍天下，满城桃李属春官。自吟白雪诠词赋，指示青云借羽翰。借问至公谁印可，支郎天眼定中观。', 'label': 1}
{'text': '欲随年少强游春，自觉风光不属身。歌舞屏风花障上，几时曾画白头人。', 'label': 1}
{'text': '白露凋花花不残，凉风吹叶叶初干。无人解爱萧条境，更绕衰藂一匝看。', 'label': 0}
{'text': '寒夜灯前赖酒壶，与君相对兴犹孤。忠州刺史应闲卧，江水猿声睡得无。', 'label': 0}
{'text': '干时久与本心违，悟道深知前事非。犹厌劳形辞郡印，那将趁伴著朝衣。五千言里教知足，三百篇中劝式微。少室云边伊水畔，比君校老合先归。', 'label': 0}
{'text': '白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。', 'label': 1}
{'text': '三年为刺史，无政在人口。唯向城郡中，题诗十余首。惭非甘棠咏，岂有思人不。', 'label': 1}
{'text': '水入北湖去，舟从南浦回。遥看鹊山转，却似送人来。', 'label': 0}
{'text': '老去将何散老愁，新教小玉唱伊州。亦应不得多年听，未教成时已白头。', 'label': 0}
{'text': '南国虽多热，秋来亦不迟。湖光朝霁后，竹气晚凉时。楼阁宜佳客，江山入好诗。清风水苹叶，白露木兰枝。欲作云泉计，须营伏腊资。匡庐一步地，官满更何之。', 'label': 1}
{'text': '似玉童颜尽，如霜病鬓新。莫惊身顿老，心更老于身。', 'label': 0}
{'text': '青蛾皓齿在楼船，横笛短箫悲远天。春风自信牙樯动，迟日徐看锦缆牵。鱼吹细浪摇歌扇，燕蹴飞花落舞筵。不有小舟能蘯桨，百壶那送酒如泉。', 'label': 1}
{'text': '啼乌争引子，鸣鹤不归林。下食遭泥去，高飞恨久阴。雨声冲塞尽，日气射江深。回首周南客，驱驰魏阙心。', 'label': 0}
{'text': '何堪日衰病，复此时炎燠。厌对俗杯盘，倦听凡丝竹。藤床铺晚雪，角枕截寒玉。安得清瘦人，新秋夜同宿。非君固不可，何夕枉高躅。', 'label': 0}
{'text': '渺渺钱唐路几千，想君到后事依然。静逢竺寺猿偷橘，闲看苏家女采莲。故妓数人凭问询，新诗两首倩留传。舍人虽健无多兴，老挍当时八九年。', 'label': 1}
{'text': '一年秋半月偏深，况就烟霄极赏心。金凤台前波漾漾，玉钩帘下影沈沈。宴移明处清兰路，歌待新词促翰林。何意枚皋正承诏，瞥然尘念到江阴。', 'label': 1}
{'text': '麋入神羊队，乌惊海鹭眠。仍教百余日，迎送直厅前。', 'label': 1}
{'text': '绀绾双蟠髻，云敧小偃巾。轻盈红脸小腰身。叠鼓忽催花拍、斗精神。空阔轻红歇，风和约柳春。蓬山才调最清新。胜似缠头千锦、共藏珍。', 'label': 1}
{'text': '桑落洲渚连，沧江无云烟。浔阳非剡水，忽见子猷船。飘然欲相近，来迟杳若仙。人乘海上月，帆落湖中天。一睹无二诺，朝懽更胜昨。尔则吾惠连，吾非尔康乐。朱绂白银章，上官佐鄱阳。松门拂中道，石镜回清光。摇扇及于越，水亭风气凉。与尔期此亭，期在秋月满。时过或未来，两乡心已断。吴山对楚岸，彭蠡当中州。相思定如此，有穷尽年愁。', 'label': 1}
{'text': '雨过远山出，江澄暮霞生。因浮济川舟，遂作适野行。郊树映缇骑，水禽避红旌。田夫捐畚锸，织妇窥柴荆。古岸夏花发，遥林晚蝉清。沿洄方玩境，鼓角已登城。部内有良牧，望中寄深情。临觞念佳期，泛瑟动离声。寂寞一病士，夙昔接群英。多谢谪仙侣，几时还玉京。', 'label': 1}
{'text': '蓬山仙客下烟霄，对酒唯吟独酌谣。不怕道狂挥玉爵，亦曾乘兴解金貂。君称名士夸能饮，我是愚夫肯见招。赖有伯伦为醉伴，何愁不解傲松乔。', 'label': 1}
{'text': '爱风岩上攀松盖，恋月潭边坐石棱。且共云泉结缘境，他生当作此山僧。', 'label': 1}
{'text': '幽意忽不惬，归期无奈何。出门流水注，回首白云多。自笑灯前舞，谁怜醉后歌。祗应与朋好，风雨亦来过。', 'label': 1}
{'text': '耒阳驰尺素，见访荒江眇。义士烈女家，风流吾贤绍。昨见狄相孙，许公人伦表。前期翰林后，屈迹县邑小。知我碍湍涛，半旬获浩溔。麾下杀元戎，湖边有飞旐。孤舟增郁郁，僻路殊悄悄。侧惊猿猱捷，仰羡鹳鹤矫。礼过宰肥羊，愁当置清醥。人非西喻蜀，兴在北坑赵。方行郴岸静，未话长沙扰。崔师乞已至，澧卒用矜少。问罪消息真，开颜憩亭沼。', 'label': 1}
{'text': '胡马渡洛水，血流征战场。千门闭秋景，万姓危朝霜。贤相燮元气，再欣海县康。台庭有夔龙，列宿粲成行。羽翼三元圣，发辉两太阳。应念覆盆下，雪泣拜天光。', 'label': 1}
{'text': '五陵年少金市东，银鞍白马度春风。落花踏尽游何处？笑入胡姬酒肆中。', 'label': 1}
{'text': '江南忆，最忆是杭州。山寺月中寻桂子，郡亭枕上看潮头，何日更重游。', 'label': 1}
{'text': '江深竹静两三家，多事红花映白花。报答春光知有处，应须美酒送生涯。', 'label': 1}
{'text': '寂寞萎红低向雨，离披破艳散随风。晴明落地犹惆怅，何况飘零泥土中。', 'label': 0}
{'text': '一钩新月照西楼。清夜思悠悠。那堪更被，征鸿嘹唳，绊惹离愁。倚栏不语情如醉，都总寄眉头。从前只为，惜他伶俐，举措风流。', 'label': 1}
{'text': '吟山歌水嘲风月，便是三年官满时。春为醉眠多闭合，秋因晴望暂褰帷。更无一事移风俗，唯化州民解咏诗。', 'label': 1}
{'text': '旋抹红妆看使君。三三五五棘篱门。相挨踏破蒨罗裙。老幼扶携收麦社，乌鸢翔舞赛神村。道逢醉叟卧黄昏。', 'label': 0}
{'text': '策杖时能出，王门异昔游。已知嗟不起，未许醉相留。蜀酒浓无敌，江鱼美可求。终思一酩酊，净扫雁池头。', 'label': 1}
{'text': '今日油幢引，他年黄纸追。同为三楚客，独有九霄期。宿草恨长在，伤禽飞尚迟。武昌应已到，新柳映红旗。', 'label': 1}
{'text': '雪堂迁客。不得文章力。赋写曹刘兴废，千古事、泯陈迹。望中矶岸赤。直下江涛白。半夜一声长啸，悲天地、为予窄。', 'label': 0}
{'text': '别君谁暖眼，将老病缠身。出涕同斜日，临风看去尘。商歌还入夜，巴俗自为邻。尚愧微躯在，遥闻盛礼新。山东群盗散，阙下受降频。诸将归应尽，题书报旅人。', 'label': 0}
{'text': '幸与松筠相近栽，不随桃李一时开。杏园岂敢妨君去，未有花时且看来。', 'label': 1}
{'text': '夜深闲到戟门边，却绕行廊又独眠。明月满庭池水渌，桐花垂在翠帘前。', 'label': 1}
{'text': '众壑生寒早，长林卷雾齐。青虫悬就日，朱果落封泥。薄俗防人面，全身学马蹄。吟诗坐回首，随意葛巾低。', 'label': 0}
{'text': '平明登日观，举手开云关。精神四飞扬，如出天地间。黄河从西来，窈窕入远山。凭崖揽八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。', 'label': 1}
{'text': '驿路崎岖泥雪寒，欲登篮轝一长叹。风光不见桃花骑，尘土空留杏叶鞍。丧乘独归殊不易，脱骖相赠岂为难。幷州好马应无数，不怕旌旄试觅看。', 'label': 0}
{'text': '南陌东城春早时，相逢何处不依依。桃红李白皆夸好，须得垂杨相发辉。', 'label': 1}
{'text': '倩得薰风染绿衣。国香收不起，透冰肌。略开些子未多时。窗儿外，却早被人知。越惜越娇痴。一枝云鬓上，那人宜。莫将他去比荼シ。分明是，他更的些儿。', 'label': 1}
{'text': '高高白月上青林，客去僧归独夜深。荤血屏除唯对酒，歌钟放散只留琴。更无俗物当人眼，但有泉声洗我心。最爱晓亭东望好，太湖烟水绿沈沈。', 'label': 1}
{'text': '文苑振金声，循良冠百城。不知今史氏，何处列君名。', 'label': 1}
{'text': '桂水分五岭，衡山朝九疑。乡关渺安西，流浪将何之。素色愁明湖，秋渚晦寒姿。畴昔紫芳意，已过黄发期。君王纵疏散，云壑借巢夷。尔去之罗浮，我还憩峨眉。中阔道万里，霞月遥相思。如寻楚狂子，琼树有芳枝。', 'label': 0}
{'text': '月殿移椒壁，天花代舜华。唯余采香径，一带绕山斜。', 'label': 1}
{'text': '犬戎腥四海，回首一茫茫。血战乾坤赤，氛迷日月黄。将军专策略，幕府盛材良。近贺中兴主，神兵动朔方。', 'label': 1}
{'text': '贫穷汲汲求衣食，富贵营营役心力。人生不富即贫穷，光阴易过闲难得。我今幸在穷富间，虽在朝廷不入山。看雪寻花玩风月，洛阳城里七年闲。', 'label': 1}
{'text': '黑头日已白，白面日已黑。人生未死间，变化何终极。常言在己者，莫若形与色。一朝改变来，止遏不能得。况彼身外事，悠悠通与塞。', 'label': 1}
{'text': '欲作鱼梁云复湍，因惊四月雨声寒。青溪先有蛟龙窟，竹石如山不敢安。', 'label': 1}
{'text': '庾令楼中初见时，武昌春柳似腰肢。相逢相笑尽如梦，为雨为云今不知。', 'label': 1}
{'text': '有酒病不饮，有诗慵不吟。头眩罢垂钩，手痹休援琴。竟日悄无事，所居闲且深。外安支离体，中养希夷心。窗户纳秋景，竹木澄夕阴。宴坐小池畔，清风时动襟。', 'label': 1}
{'text': '春风先发苑中梅，樱杏桃梨次第开。荠花榆荚深邨里，亦道春风为我来。', 'label': 1}
{'text': '日觉双眸暗，年惊两鬓苍。病应无处避，老更不宜忙。徇俗心情少，休官道理长。今秋归去定，何必重思量。', 'label': 0}
{'text': '六驳食猛虎，耻从驽马群。一朝长鸣去，矫若龙行云。壮士怀远略，志存解世纷。周粟犹不顾，齐珪安肯分。抱剑辞高堂，将投崔冠军。长策扫河洛，宁亲归汝坟。当令千古后，麟阁著奇勋。', 'label': 1}
{'text': '自怜幽会心期阻，复愧嘉招书信频。王事牵身去不得，满山松雪属他人。', 'label': 0}
{'text': '暮欲歌吹乐，暗冲泥水情。稻花秋雨气，江石夜滩声。犬吠穿篱出，鸥眠起水惊。愁君明月夜，独自入山行。', 'label': 0}
{'text': '同年同拜校书郎，触处潜行烂熳狂。共占花园争赵辟，竞添钱贯定秋娘。七年浮世皆经眼，八月闲宵忽并床。语到欲明欢又泣，傍人相笑两相伤。', 'label': 1}
{'text': '白发四老人，昂藏南山侧。偃卧松雪间，冥翳不可识。云窗拂青霭，石壁横翠色。龙虎方战争，于焉自休息。秦人失金镜，汉祖升紫极。阴虹浊太阳，前星遂沦匿。一行佐明圣，倏起生羽翼。功成身不居，舒卷在胸臆。窅冥合元化，茫昧信难测。飞声塞天衢，万古仰遗则。', 'label': 1}
{'text': '杨柳青青江水平，闻郎江上唱歌声。东边日出西边雨，道是无情还有情。', 'label': 1}
{'text': '安石风流无奈何，欲将赤骥换青娥。不辞便送东山去，临老何人与唱歌。', 'label': 0}
{'text': '野桥齐度马，秋望转悠哉。竹覆青城合，江从灌口来。入村樵径引，尝果栗皱开。落尽高天日，幽人未遣回。', 'label': 1}
{'text': '开尽梅花，雪残庭户春来早。岁华偏好。只恐催人老。惟有诗情，犹被花枝恼。金樽倒。共成欢笑。终是清狂少。', 'label': 1}
{'text': '天边老人归未得，日暮东临大江哭。陇右河源不种田，胡骑羌兵入巴蜀。洪涛滔天风拔木，前飞秃鹙后鸿鹄。九度附书向洛阳，十年骨肉无消息。', 'label': 0}
{'text': '修竹翠罗寒，迟日江山暮。幽迳无人独自芳，此恨知无数。只共梅花语。懒逐游丝去。著意寻春不肯香，香在无寻处。', 'label': 1}
{'text': '倾晖速短炬，走海无停川。冀餐圆丘草，欲以还颓年。此事不可得，微生若浮烟。骏发跨名驹，雕弓控鸣弦。鹰豪鲁草白，狐兔多肥鲜。邀遮相驰逐，遂出城东田。一扫四野空，喧呼鞍马前。归来献所获，炮炙宜霜天。出舞两美人，飘飖若云仙。留欢不知疲，清晓方来旋。', 'label': 0}
{'text': '风软云不动，郡城东北隅。晚来春澹澹，天气似京都。弦管随宜有，杯觞不道无。其如亲故远，无可共欢娱。', 'label': 1}
{'text': '想尔到边头，萧条正值秋。二年贫御史，八月古邠州。丝管闻虽乐，风沙见亦愁。望乡心若苦，不用数登楼。', 'label': 0}
{'text': '落花时节，杜鹃声里送君归。未消文字湘累。只怕蛟龙云雨，後会渺难期。更何人念我，老大伤悲。已而已而。算此意、只君知。记取岐亭买酒，云洞题诗。争如不见，才相见、便有别离时。千里月、两地相思。', 'label': 0}
{'text': '倚栏看碧成朱，等闲褪了香袍粉。上林高选，匆匆又换，紫云衣润。几许春风，朝薰暮染，为花忙损。笑旧家桃李，东涂西抹，有多少、凄凉恨。拟倩流莺说与，记容华、易消难整。人间得意，千红百紫，转头春尽。白发怜君，儒冠曾误，平生官冷。算风流未减，年年醉里，把花枝问。', 'label': 1}
{'text': '渔父醉，蓑衣舞。醉里却寻归路。轻舟短棹任斜横，醒後不知何处。', 'label': 0}
{'text': '君不见鞲上鹰，一饱则飞掣。焉能作堂上燕，衔泥附炎热。野人旷荡无腼颜，岂可久在王侯间。未试囊中餐玉法，明朝且入蓝田山。', 'label': 1}
{'text': '头痛汗盈巾，连宵复达晨。不堪逢苦热，犹赖是闲人。朝客应烦倦，农夫更苦辛。始惭当此日，得作自由身。', 'label': 0}
{'text': '猛虎伏尺草，虽藏难蔽身。有如张公子，肮脏在风尘。岂无横腰剑，屈彼淮阴人。击筑向北燕，燕歌易水滨。归来泰山上，当与尔为邻。', 'label': 1}
{'text': '溪回松风长，苍鼠窜古瓦。不知何王殿，遗构绝壁下。阴房鬼火青，坏道哀湍泻。万籁真笙竽，秋色正萧洒。美人为黄土，况乃粉黛假。当时侍金舆，故物独石马。忧来藉草坐，浩歌泪盈把。冉冉征途间，谁是长年者。', 'label': 0}
{'text': '忆昔分襟童子郎，白头抛掷又他乡。三千里外巴南恨，二十年前城里狂。宁氏舅甥俱寂寞，荀家兄弟半沦亡。泪因生别兼怀旧，回首江山欲万行。', 'label': 0}
{'text': '庭有萧萧竹，门有阗阗骑。嚣静本殊途，因依偶同寄。亭亭乍干云，袅袅亦垂地。人有异我心，我无异人意。', 'label': 1}
{'text': '细雨斜风作晓寒。淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。', 'label': 1}
{'text': '细水涓涓似泪流，日西惆怅小桥头。衰杨叶尽空枝在，犹被霜风吹不休。', 'label': 0}
{'text': '迎得春光先到来，浅黄轻绿映楼台。只缘袅娜多情思，便被春风长请挼。', 'label': 1}
{'text': '巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。', 'label': 1}
{'text': '新篇日日成，不是爱声名。旧句时时改，无妨悦性情。但令长守郡，不觉却归城。祗拟江湖上，吟哦过一生。', 'label': 1}
{'text': '元丹丘，爱神仙，朝饮颍川之清流，暮还嵩岑之紫烟，三十六峰长周旋。长周旋，蹑星虹，身骑飞龙耳生风。横河跨海与天通，我知尔游心无穷。', 'label': 1}
{'text': '种花人自蕊宫来。牵衣问小梅。今年芳意何似，应向旧枝开。凭寄语，谢瑶台。客无才。粉香传信，玉盏开筵，莫待春回。', 'label': 1}
{'text': '落日驻行骑，沈吟怀古情。郑风变已尽，溱洧至今清。不见士与女，亦无芍药名。', 'label': 1}
{'text': '昨宵醉里行，山吐三更月。不见可怜人，一夜头如雪。今宵醉里归，明月关山笛。收拾锦囊诗，要寄扬雄宅。', 'label': 0}
{'text': '独眠客，夜夜可怜长寂寂。就中今夜最愁人，凉月清风满床席。', 'label': 0}
{'text': '深山老去惜年华，况对东谿野枇杷。火树风来翻绛焰，琼枝日出晒红纱。回看桃李都无色，映得芙蓉不是花。争奈结根深石底，无因移得到人家。', 'label': 1}
{'text': '相去三千里，闻蝉同此时。清吟晓露叶，愁噪夕阳枝。忽尔弦断绝，俄闻管参差。洛桥碧云晚，西望佳人期。', 'label': 0}
{'text': '忆昔初年三十二，当时秋思已难堪。若为重入华阳院，病鬓愁心四十三。', 'label': 0}
{'text': '爱惜肯将同宝玉，喜欢应胜得王侯。弄璋诗句多才思，愁杀无儿老邓攸。', 'label': 1}
{'text': '辛苦三城戍，长防万里秋。烟尘浸火井，雨雪闭松州。风动将军幕，天寒使者裘。漫山贼营垒，回首得无忧。', 'label': 0}
{'text': '竹粉千腰白，桃皮半颊红。', 'label': 1}
{'text': '身世酒杯中。万事皆空。古来三五个英雄。雨打风吹何处是，汉殿秦宫。梦入少年丛。歌舞匆匆。老僧夜半误鸣钟。惊起西窗眠不得，卷地西风。', 'label': 0}
{'text': '何处闻秋声，翛翛北窗竹。回薄万古心，揽之不盈掬。静坐观众妙，浩然媚幽独。白云南山来，就我檐下宿。懒从唐生决，羞访季主卜。四十九年非，一往不可复。野情转萧洒，世道有翻覆。陶令归去来，田家酒应熟。', 'label': 0}
{'text': '耳根得听琴初畅，心地忘机酒半酣。若使启期兼解醉，应言四乐不言三。', 'label': 1}
{'text': '闲倚胡床，庾公楼外峰千朵。与谁同坐。明月清风我。别乘一来，有唱应须和。还知麽。自从添个。风月平分破。', 'label': 1}
{'text': '华胥梦断人何处。听得莺啼红树。几点蔷薇香雨。寂寞闲庭户。暖风不解留花住。片片著人无数。楼上望春归去。芳草迷归路。', 'label': 1}
{'text': '曾为掾吏趋三辅，忆在潼关诗兴多。巫峡忽如瞻华岳，蜀江犹似见黄河。舟中得病移衾枕，洞口经春长薜萝。形胜有余风土恶，几时回首一高歌。', 'label': 0}
{'text': '绿杨陌上送行人，马去车回一望尘。不觉别时红泪尽，归来无泪可沾巾。', 'label': 1}
{'text': '过夏衣香润，迎秋簟色鲜。斜支花石枕，卧咏蘂珠篇。泥泞非游日，阴沈好睡天。能来同宿否，听雨对床眠。', 'label': 1}
{'text': '吾多张公子，别酌酣高堂。听歌舞银烛，把酒轻罗裳。横笛弄秋月，琵琶弹陌桑。龙泉解锦带，为尔倾千觞。', 'label': 1}
{'text': '自古相从休务日，何妨低唱微吟。天垂云重作春阴。坐中人半醉，帘外雪将深。闻道分司狂御史，紫云无路追寻。凄风寒雨是駸駸。问囚长损气，见鹤忽惊心。', 'label': 0}
{'text': '残红零落无人赏，雨打风摧花不全。诸处见时犹怅望，况当元九小亭前。', 'label': 0}
{'text': '试把花期数。便早有、感春情绪。看即梅花吐。愿花更不谢，春且长住。只恐花飞又春去。花开还不语。问此意、年年春还会否。绛唇青鬓，渐少花前语。对花又记得、旧曾游处。门外垂杨未飘絮。', 'label': 1}
{'text': '清晨登巴陵，周览无不极。明湖暎天光，彻底见秋色。秋色何苍然，际海俱澄鲜。山青灭远树，水绿无寒烟。来帆出江中，去鸟向日边。风清长沙浦，山空云梦田。瞻光惜颓发，阅水悲徂年。北渚既荡漾，东流自潺湲。郢人唱白雪，越女歌采莲。听此更肠断，凭厓泪如泉。', 'label': 1}
{'text': '门外鸬鹚去不来，沙头忽见眼相猜。自今已后知人意，一日须来一百回。', 'label': 1}
{'text': '城楼四望出风尘，见尽关西渭北春。百二山河雄上国，一双旌斾委名臣。壁中今日题诗处，天上同时草诏人。莫怪老郎呈滥吹，宦途虽别旧情亲。', 'label': 1}
{'text': '今朝相送自同游，酒语诗情替别愁。忽到沣西总回去，一身骑马向通州。', 'label': 1}
{'text': '春鸠与百舌，音响讵同年。如何一时语，俱得春风怜。犹知化工意，当春不生蝉。免教争叫噪，沸渭桃花前。', 'label': 1}
{'text': '骊龙睡后珠元在，仙鹤行时步又轻。方寸莹然无一事，水声来似玉琴声。', 'label': 1}
{'text': '醒复醒、行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画船沈雨。听欸乃渔歌，兴亡事远，咽咽未能句。君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。', 'label': 1}
{'text': '襄阳大堤绕，我向堤前住。烛随花艳来，骑送朝云去。万竿高庙竹，三月徐亭树。我昔忆君时，君今怀我处。有身有离别，无地无岐路。风尘同古今，人世劳新故。', 'label': 1}
{'text': '春江月出大堤平，堤上女郎连袂行。唱尽新词看不见，红霞影树鹧鸪鸣。', 'label': 1}
{'text': '送春待晓。春是五更先去了。我醉方知。春正怜伊怕别伊。留君不可。归到海边方忆我。做尽花归。欲赠君时少一枝。', 'label': 1}
{'text': '柳湖松岛莲花寺，晚动归桡出道场。卢橘子低山雨重，棕榈叶战水风凉。烟波澹荡摇空碧，楼殿参差倚夕阳。到岸请君回首望，蓬莱宫在海中央。', 'label': 0}
{'text': '舞剑过人绝，鸣弓射兽能。铦锋行惬顺，猛噬失𫏋腾。赤羽千夫膳，黄河十月冰。横行沙漠外，神速至今称。', 'label': 1}
{'text': '苍苍宰树起寒烟，尚有威名海内传。四府旧闻多故吏，几人垂泪拜碑前。', 'label': 0}
{'text': '江州望通州，天涯与地末。有山万丈高，有江千里阔。间之以云雾，飞鸟不可越。谁知千古险，为我二人设。通州君初到，郁郁愁如结。江州我方去，迢迢行未歇。道路日乖隔，音信日断绝。因风欲寄语，地远声不彻。生当复相逢，死当从此别。', 'label': 1}
{'text': '烟深水阔，音信无由达。惟有碧天云外月，偏照悬悬离别。尽日感事伤怀，愁眉似锁难开。夜夜长留半被，待君魂梦归来。', 'label': 0}
{'text': '落日苍茫，风才定、片帆无力。还记得、眉来眼去，水光山色。倦客不知身近远，佳人已卜归消息。便归来、只是赋行云，襄王客。些个事，如何得。知有恨，休重忆。但楚天特地，暮云凝碧。过眼不如人意事，十常八九今头白。笑江州、司马太多情，青衫湿。', 'label': 0}
{'text': '莫问逢春能几回。能歌能笑是多才。露花犹有好枝开。绿鬓旧人皆老大，红梁新燕又归来。尽须珍重掌中杯。', 'label': 1}
{'text': '人生除泛海，便到洞庭波。驾浪沉西日，吞空接曙河。虞巡竟安在，轩乐讵曾过。唯有君山下，狂风万古多。', 'label': 0}
{'text': '白马谁家子，黄龙边塞儿。天山三丈雪，岂是远行时。春蕙忽秋草，莎鸡鸣西池。风摧寒棕响，月入霜闺悲。忆与君别年，种桃齐蛾眉。桃今百余尺，花落成枯枝。终然独不见，流泪空自知。', 'label': 0}
{'text': '高名大位能兼有，恣意遨游是特恩。二室烟霞成步障，三川风物是家园。晨窥苑树韶光动，晚度河桥春思繁。弦管常调客常满，但逢花处即开樽。', 'label': 1}
{'text': '宵露珠零，溅冰花薄，凝瑞偏早。月练轻翻，风刀碎剪，青女呈纤巧。微丹枫缬，低摧蕉尾，不觉半池莲倒。最好是、千林橘柚，轻黄一村封了。佳人指冷，暗惊罗幕，一夜斜飞多少。怕倚银屏，愁看玉砌，金菊鲜鲜晓。伤嗟傅粉，佳期还未，何处冷沾衣透。争知人、临鸾试罢，与梅共瘦。', 'label': 0}
{'text': '老去悲秋人转瘦。更异乡重九。人意自凄凉，只有茱萸，岁岁香依旧。登高无奈空搔首。落照归鸦後。六代旧江山，满眼兴亡，一洗黄花酒。', 'label': 0}
{'text': '杨柳郁青青，竹枝无限情。周郎一回顾，听唱纥那声。', 'label': 1}
{'text': '圣达有去就，潜光愚其德。鱼与龙同池，龙去鱼不测。当时版筑辈，岂知傅说情。一朝和殷羹，光气为列星。伊尹生空桑，捐庖佐皇极。桐宫放太甲，摄政无愧色。三年帝道明，委质终辅翼。旷哉至人心，万古可为则。时命或大缪，仲尼将奈何。鸾凤忽覆巢，麒麟不来过。龟山蔽鲁国，有斧且无柯。归来归去来，宵济越洪波。', 'label': 1}
{'text': '密宇深房小火炉，饭香鱼熟近中厨。野人爱静仍耽寝，自问黄昏肯去无。', 'label': 1}
{'text': '玄晏家风黄绮身，深居高卧养精神。性慵无病常称病，心足虽贫不道贫。竹院君闲销永日，花亭我醉送残春。自嫌诗酒犹多兴，若比先生是俗人。', 'label': 1}
{'text': '汉求季布鲁朱家，楚逐伍胥去章华。万里南迁夜郎国，三年归及长风沙。闻道青云贵公子，锦帆游戏西江水。人疑天上坐楼船，水净霞明两重绮。相约相期何太深，棹歌摇艇月中寻。不同珠履三千客，别欲论交一片心。', 'label': 1}
{'text': '年老无流辈，行稀足薜萝。热时怜水近，高处见山多。衣袖长堪舞，喉咙转解歌。不辞狂复醉，人世有风波。', 'label': 0}
{'text': '落日在帘钩，溪边春事幽。芳菲缘岸圃，樵爨倚滩舟。啅雀争枝坠，飞虫满院游。浊醪谁造汝，一酌散千忧。', 'label': 0}
{'text': '偃亚长松树，侵临小石溪。静将流水对，高共远峰齐。翠盖烟笼密，花幢雪压低。与僧清影坐，借鹤稳枝栖。笔写形难似，琴偷韵易迷。暑天风槭槭，晴夜露凄凄。独契依为舍，闲行绕作蹊。栋梁君莫采，留著伴幽栖。', 'label': 1}
{'text': '香浮乳酪玻璃碗。年年醉里尝新惯。何物比春风。歌唇一点红。江湖清梦断。翠笼明光殿。万颗写轻匀。低头愧野人。', 'label': 1}
{'text': '野鹤一辞笼，虚舟长任风。送愁还闹处，移老入闲中。身更求何事，天将富此翁。此翁何处富，酒库不曾空。', 'label': 1}
{'text': '淼茫积水非吾土，飘泊浮萍自我身。身外信缘为活计，眼前随事觅交亲。𬬻烟岂异终南色，湓草宁殊渭北春。此地何妨便终老，譬如元是九江人。', 'label': 0}
{'text': '艳阳时节又蹉跎，迟暮光阴复若何。一岁平分春日少，百年通计老时多。多中更被愁牵引，少处兼遭病折磨。赖有销忧治闷药，君家浓酎我狂歌。', 'label': 0}
{'text': '叶县郎官宰，周南太史公。神仙才有数，流落意无穷。骥病思偏秣，鹰愁怕苦笼。看君用高义，耻与万人同。', 'label': 0}
{'text': '苍江多风飙，云雨昼夜飞。茅轩驾巨浪，焉得不低垂。游子久在外，门户无人持。高岸尚如谷，何伤浮柱攲。扶颠有劝诫，恐贻识者嗤。既殊大厦倾，可以一木支。临川视万里，何必阑槛为。人生感故物，慷慨有余悲。', 'label': 0}
{'text': '三十男有室，二十女有归。近代多离乱，婚姻多过期。嫁娶既不早，生育常苦迟。儿女未成人，父母已衰羸。凡人贵达日，多在长大时。欲报亲不待，孝心无所施。哀哉三牲养，少得及庭闱。惜哉万钟粟，多用饱妻儿。谁能正婚礼，待君张国维。庶使孝子心，皆无风树悲。', 'label': 1}
{'text': '客下荆南尽，君今复入舟。买薪犹白帝，鸣橹少沙头。衡霍生春早，潇湘共海浮。荒林庾信宅，为仗主人留。', 'label': 0}
{'text': '洛阳堰上新晴日，长夏门前欲暮春。遇酒即沽逢树歇，七年此地作闲人。', 'label': 1}
{'text': '西江天柱远，东越海门深。去割慈亲恋，行忧报国心。好风吹落日，流水引长吟。五月披裘者，应知不取金。', 'label': 1}
{'text': '绿野芳城路，残春柳絮飞。风鸣骕骦马，日照老莱衣。洛苑鱼书至，江村雁户归。相思望淮水，双鲤不应稀。', 'label': 0}
{'text': '侯家故吏歌声发，逸处能高怨处低。今岁洛中无雨雪，眼前风景是江西。', 'label': 1}
{'text': '水畔竹林边，闲居二十年。健常携酒出，病即掩门眠。解绶收朝佩，褰裳出野船。屏除身外物，摆落世间缘。报曙窗何早，知秋簟最先。微风深树里，斜日小楼前。渠口添新石，篱根写乱泉。欲招同宿客，谁解爱潺湲。', 'label': 1}
{'text': '清淮南岸家山树，黑水东边第一栽。影近画梁迎晓日，香随绿酒入金杯。根留本土依江润，叶起寒棱映月开。早晚阴城比梧竹，九霄还放彩雏来。', 'label': 1}
{'text': '新元才过，渐融和气，先到帘帏。谩闲绕、柳径花蹊里。探看试、春来未。年时曾把春抛弃。与春光陪泪。待今春、日日花前沈醉。款细偎红翠。', 'label': 1}
{'text': '只去长安六日期，多应及得杏花时。春明门外谁相待，不梦闲人梦酒卮。', 'label': 1}
{'text': '孔雀未知牛有角，渴饮寒泉逢抵触。赤霄悬圃须往来，翠尾金花不辞辱。江中淘河吓飞燕，衔泥却落羞华屋。皇孙犹曾莲勺困，卫庄见贬伤其足。老翁慎莫怪少年，葛亮贵和书有篇。丈夫垂名动万年，记忆细故非高贤。', 'label': 0}
{'text': '卮酒向人时，和气先倾倒。最要然然可可，万事称好。滑稽坐上，更对鸱夷笑。寒与热，总随人，甘国老。少年使酒，出口人嫌拗。此个和合道理，近日方晓。学人言语，未会十分巧。看他门，得人怜，秦吉了。', 'label': 1}
{'text': '白露团甘子，清晨散马蹄。圃开连石树，船渡入江溪。凭几看鱼乐，回鞭急鸟栖。渐知秋实美，幽径恐多蹊。', 'label': 1}
{'text': '南院今秋游宴少，西坊近日往来频。假如宰相池亭好，作客何如作主人。', 'label': 0}
{'text': '北堂千万寿，侍奉有光辉。先同稚子舞，更著老莱衣。因为小儿啼，醉倒月下归。人闻无此乐，此乐世中稀。', 'label': 1}
{'text': '有木名水柽，远望青童童。根株非劲挺，柯叶多蒙笼。彩翠色如柏，鳞皴皮似松。为同松柏类，得列嘉树中。枝弱不胜雪，势高常惧风。雪压低还举，风吹西复东。柔芳甚杨柳，早落先梧桐。惟有一堪赏，中心无蠹虫。', 'label': 0}
{'text': '文昌列宿征还日，洛浦行云放散时。鹓鹭上天花逐水，无因再会白家池。', 'label': 1}
{'text': '去国辞家谪异方，中心自怪少忧伤。为寻庄子知归处，认得无何是本乡。', 'label': 0}
{'text': '蕃草席铺枫叶岸，竹枝歌送菊花杯。明年尚作南宾守，或可重阳更一来。', 'label': 1}
{'text': '锦里先生乌角巾，园收芋粟不全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。', 'label': 1}
{'text': '何处生春早，春生柳眼中。芽新才绽日，茸短未含风。绿误眉心重，黄惊蜡泪融。碧条殊未合，愁绪已先丛。', 'label': 0}
{'text': '轿儿排了，担儿装了，杜宇一声催起。从今一步一回头，怎睚得、一千馀里。旧时行处，旧时歌处，空有燕泥香坠。莫嫌白发不思量，也须有、思量去里。', 'label': 0}
{'text': '芦苇晚风起，秋江鳞甲生。残霞忽变色，游雁有余声。戍鼓音响绝，渔家灯火明。无人能咏史，独自月中行。', 'label': 0}
{'text': '晓日提竹篮，家僮买春蔬。青青芹蕨下，叠卧双白鱼。无声但呀呀，以气相喣濡。倾篮写地上，拨刺长尺余。岂唯刀机忧，坐见蝼蚁图。脱泉虽已久，得水犹可苏。放之小池中，且用救干枯。水小池窄狭，动尾触四隅。一时幸苟活，久远将何如。怜其不得所，移放于南湖。南湖连西江，好去勿踟蹰。施恩即望报，吾非斯人徒。不须泥沙底，辛苦觅明珠。', 'label': 0}
{'text': '莫嗟虚老海壖西，天下风光数会稽。灵泛桥前百里镜，石帆山崦五云溪。冰销田地芦锥短，春入枝条柳眼低。安得故人生羽翼，飞来相伴醉如泥。', 'label': 0}
{'text': '春山无伴独相求，伐木丁丁山更幽。涧道余寒历冰雪，石门斜日到林丘。不贪夜识金银气，远害朝看糜鹿游。乘兴杳然迷出处，对君疑是泛虚舟。', 'label': 0}
{'text': '戛玉敲冰声未停，嫌云不遏入青冥。争得黄金满衫袖，一时抛与断年听。', 'label': 1}
{'text': '银台金阙夕沈沈，独宿相思在翰林。三五夜中新月色，二千里外故人心。渚宫东面烟波冷，浴殿西头钟漏深。犹恐清光不同见，江陵卑湿足秋阴。', 'label': 0}
{'text': '迥出江山上，双峰自相对。岸暎松色寒，石分浪花碎。参差远天际，缥缈晴霞外。落日舟去遥，回首沈青霭。', 'label': 0}
{'text': '自作浔阳客，无如苦雨何。阴昏晴日少，闲闷睡时多。湖阔将天合，云低与水和。篱根舟子语，巷口钓人歌。雾岛沈黄气，风帆蹙白波。门前车马道，一宿变江河。', 'label': 0}
{'text': '栉沐事朝谒，中门初动关。盛服去尚早，假寐须臾间。钟声发东寺，夜色藏南山。停骖待五漏，人马同时闲。高星粲金粟，落月沈玉环。出门向关路，坦坦无阻艰。始出里北闬，稍转市西阛。晨烛照朝服，紫烂复朱殷。由来朝廷士，一入多不还。因循掷白日，积渐凋朱颜。青云已难致，碧落安能攀。但且知止足，尚可销忧患。', 'label': 1}
{'text': '春罗薄，酒醒寒。梦初残。敧枕片时云雨事，已关山。楼上斜日阑干。楼前路、曾试雕鞍。拼却一襟怀远泪，倚阑看。', 'label': 0}
{'text': '寸步人间百尺楼。孤城春水一沙鸥。天风吹树几时休。突兀趁人山石狠，朦胧避路野花羞。人家平水庙东头。', 'label': 0}
{'text': '淅淅蓼花风，怪道晓来凄恻。翻见密云抛雨，动一山秋色。从前多感为伤时，无处顿然寂。个事已寒前约，只晚阴凝碧。', 'label': 1}
{'text': '戏马台前秋雁飞。管弦歌舞更旌旗。要知黄菊清高处，不入当年二谢诗。倾白酒，绕东篱。只於陶令有心期。明朝重九浑潇洒，莫使尊前欠一枝。', 'label': 1}
{'text': '羌笛梅花引，吴溪陇水情。寒山秋浦月，肠断玉关声。', 'label': 0}
{'text': '昼静帘疏燕语频，双双鬬雀动阶尘。柴扉日暮随风掩，落尽闲花不见人。', 'label': 1}
{'text': '放鹤在深水，置鱼在高枝。升沈或异势，同谓非所宜。君为邑中吏，皎皎鸾凤姿。顾我何为者，翻侍白玉墀。昔作芸香侣，三载不暂离。逮兹忽相失，旦夕梦魂思。崔嵬骊山顶，宫树遥参差。祗得两相望，不得长相随。多君岁寒意，裁作秋兴诗。上言风尘苦，下言时节移。官家事拘束，安得携手期。愿为云与雨，会合天之垂。', 'label': 1}
{'text': '游人占却岩中屋。白云只向檐头宿。谁解探玲珑。青山十里空。松篁通一径。噤嘇山花冷。今古几千年。西乡小有天。', 'label': 1}
{'text': '著厌霓裳素。染胭脂、苎罗山下，浣沙溪渡。谁与流霞千古酝，引得东风相误。从臾入、吴宫深处。鬓乱钗横浑不醒，转越江、剗地迷归路。烟艇小，五湖去。当时倩得春留住。就锦屏一曲，种种断肠风度。才是清明三月近，须要诗人妙句。笑援笔、殷勤为赋。十样蛮笺纹错绮，粲珠玑、渊掷惊风雨。重唤酒，共花语。', 'label': 1}
{'text': '击筑饮美酒，剑歌易水湄。经过燕太子，结托幷州儿。少年负壮气，奋烈自有时。因击鲁句践，争博勿相欺。', 'label': 1}
{'text': '懒慢无堪不出村，呼儿日在掩柴门。苍苔浊酒林中静，碧水春风野外昏。', 'label': 1}
{'text': '不食胡麻饭，杯中自得仙。隔房招好客，可室致芳筵。美酝香醪嫩，时新异果鲜。夜深唯畏晓，坐稳不思眠。棋罢嫌无敌，诗成愧在前。明朝题壁上，谁得众人传。', 'label': 1}
{'text': '登高望四海，天地何漫漫。霜被群物秋，风飘大荒寒。荣华东流水，万事皆波澜。白日掩徂辉，浮云无定端。梧桐巢燕雀，枳棘栖鸳鸾。且复归去来，剑歌行路难。', 'label': 1}
{'text': '陶令门前四五树，亚夫营里百千条。何似东都正二月，黄金枝映洛阳桥。', 'label': 1}
{'text': '世事一场大梦，人生几度秋凉。夜来风叶已鸣廊。看取眉头鬓上。酒贱常愁客少，月明多被云妨。中秋谁与共孤光。把盏凄然北望。', 'label': 0}
{'text': '何处难忘酒，天涯话旧情。青云俱不达，白发递相惊。二十年前别，三千里外行。此时无一盏，何以叙平生。', 'label': 0}
{'text': '从陕至东京，山低路渐平。风光四百里，车马十三程。花共垂鞭看，杯多并辔倾。笙歌与谈笑，随分自将行。', 'label': 1}
{'text': '落叶春风起，高城烟雾开。杂花分户映，娇燕入檐回。一见能倾产，虚怀只爱才。盐官虽绊骥，名是汉庭来。', 'label': 1}
{'text': '闲坐夜明月，幽人弹素琴。忽闻悲风调，宛若寒松吟。白雪乱纤手，绿水清虚心。钟期久已没，世上无知音。', 'label': 1}
{'text': '朱顶字，八十正平头。添作八千秋。无能也自收郿坞，到今恨不贬潮州。看几人，炎又冷，老还羞。也不学、太公忙把火。也不学、申公轮转磨。休莫莫，莫休休。小迟授业何曾吃，更迟食乳不须愁。且从容，某水钓，某丘游。', 'label': 0}
{'text': '待借留、几曾留得，来鸿空怨秋老。至今父老依依恨，犹说李将军好。东门草。早不为东风，遮却长安道。馀民如槁。愿金印重来，洪都开府，定复几时到。秋江鹭，尤记当年潦倒。沧洲无复华皓。朝饥堕泪荒田雨，洗忆窝蜂败扫。天能报。看凤烛亭亭，玉树宽人抱。风霜善保。但逢驿寄书，无书寄语，要说趋朝早。', 'label': 0}
{'text': '江柳非时发，江花冷色频。地偏应有瘴，腊近已含春。失学从愚子，无家住老身。不知西阁意，肯别定留人。', 'label': 0}
{'text': '董逃董逃董卓逃，揩铿戈甲声劳嘈。剜剜深脐脂焰焰，人皆数叹曰。尔独不忆年年取我身上膏，膏销骨尽烟火死。长安城中贼毛起，城门四走公卿士。走劝刘虞作天子，刘虞不敢作天子。曹瞒篡乱从此始，董逃董逃人莫喜。胜负相环相枕倚，缝缀难成裁破易。何况曲针不能伸巧指，欲学裁缝须准拟。', 'label': 1}
{'text': '亦知戍不返，秋至拭清砧。已近苦寒月，况经长别心。宁辞捣熨倦，一寄塞垣深。用尽闺中力，君听空外音。', 'label': 0}
{'text': '少微星小。抚剑气横空，隐见林杪。夜来宋都如雨，更长得奇哉懰皎。与汝三龄，览余初度，一语占先兆。暮年喜见，甲申聚五星照。堪叹亡国馀民，老人孺子，尔汝霜桥晓。骑马听鸡朝寂寞，梦入南枝三绕。洛社耆英，行窝真率，著我真堪笑。与公试数，开禧嘉定宝绍。', 'label': 1}
{'text': '苏家小女旧知名，杨柳风前别有情。剥条盘作银环样，卷叶吹为玉笛声。', 'label': 0}
{'text': '厩马翩翩禁外逢，星槎上汉杳难从。定知欲报淮南诏，促召王褒入九重。', 'label': 1}
{'text': '楚人千万户，生死系时君。当璧便为嗣，贤愚安可分。干戈长浩浩，篡乱亦纷纷。纵有明在下，区区何足云。', 'label': 1}
{'text': '但曾行处遍寻看，虽是生离死一般。买笑树边花已老，画眉窗下月犹残。云藏巫峡音容断，路隔星桥过往难。莫怪诗成无泪滴，尽倾东海也须干。', 'label': 0}
{'text': '耆老遮归路，壶浆满别筵。甘棠无一树，那得泪潸然。税重多贫户，农饥足旱田。唯留一湖水，与汝救凶年。', 'label': 0}
{'text': '偶作关东使，重陪洛下游。病来从断酒，老去可禁愁。款曲偏青眼，蹉跎各白头。蓬山闲气味，依约似龙楼。', 'label': 0}
{'text': '卫幕衔恩重，潘舆送喜频。济时瞻上将，锡号戴慈亲。富贵当如此，尊荣迈等伦。郡依封土旧，国与大名新。紫诰鸾回纸，清朝燕贺人。远传冬笋味，更觉彩衣春。奕叶班姑史，芬芳孟母邻。义方兼有训，词翰两如神。委曲承颜体，骞飞报主身。可怜忠与孝，双美画骐麟。', 'label': 1}
{'text': '谷口郑子真，躬耕在岩石。高名动京师，天下皆籍籍。斯人竟不起，云卧从所适。苟无济代心，独善亦何益。惟君家世者，偃息逢休明。谈天信浩荡，说剑纷纵横。谢公不徒然，起来为苍生。秘书何寂寂，无乃羁豪英。且复归碧山，安能恋金阙。旧宅樵渔地，蓬蒿已应没。却顾女几峰，胡颜见云月。', 'label': 1}
{'text': '置酒延落景，金陵凤凰台。长波写万古，心与云俱开。借问往昔时，凤凰为谁来。凤凰去已久，正当今日回。明君越羲轩，天老坐三台。豪士无所用，弹弦醉金罍。东风吹山花，安可不尽杯。六帝没幽草，深宫冥绿苔。置酒勿复道，歌钟但相催。', 'label': 1}
{'text': '挂轻帆，飞急桨，还过钓台路。酒病无聊，敧枕听鸣橹。断肠簇簇云山，重重烟树，回首望、孤城何处。闲离阻。谁念萦损襄王，何曾梦云雨。旧恨前欢，心事两无据。要知欲见无由，痴心犹自，倩人道、一声传语。', 'label': 1}
{'text': '雪中重寄雪山偈，问荅殷勤四句中。本立空名缘破妄，若能无妄亦无空。', 'label': 1}
{'text': '白纻春衫杨柳鞭。碧蹄骄马杏花鞯。落英飞絮冶游天。南陌暖风吹舞榭，东城凉月照歌筵。赏心多是酒中仙。', 'label': 1}
{'text': '芳树已寥落，孤英尤可嘉。可怜团团叶，盖覆深深花。游蜂竞攒刺，鬬雀亦纷拏。天生细碎物，不爱好光华。非无歼殄法，念尔有生涯。春雷一声发，惊燕亦惊蛇。清池养神蔡，已复长虾蟆。雨露贵平施，吾其春草芽。', 'label': 0}
{'text': '严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。', 'label': 0}
{'text': '郊居人事少，昼卧对林峦。穷巷厌多雨，贫家愁早寒。葛衣秋未换，书卷病仍看。若问生涯计，前溪一钓竿。', 'label': 0}
{'text': '六十一翁，垂银带鱼，插四角轮。把百个今朝，重排花甲，十年前事，似臼齑辛。骰选功名，酒中富贵，管取当筵满劝旬。槐知道，待二郎做甚，父子封申。便应际会昌辰。怕林下相逢未是真。看焚芰裂荷，起锺山笑，卖田僦马，堕贡生贫。後六十年，有无穷事，是宰官身是报身。年来好，莫做他宰相，便是全人。', 'label': 1}
{'text': '紫陌长安，看花年少，无限歌舞。白发怜君，寻芳较晚，卷地惊风雨。问君知否，鸱夷载酒，不似井瓶身误。细思量，悲欢梦里，觉来总无寻处。芒鞋竹杖，天教还了，千古玉溪佳句。落魄东归，风流赢得，掌上明珠去。起看清镜，南冠好在，拂了旧时尘土。向君道，云霄万里，这回稳步。', 'label': 1}
{'text': '黔江秋水浸云霓，独泛慈航路不迷。猿狖窥斋林叶动，蛟龙闻咒浪花低。如莲半偈心常悟，问菊新诗手自携。常说摩围似灵鹫，却将山屐上丹梯。', 'label': 1}
{'text': '同归谏院韦丞相，共贬河南亚大夫。今日还乡独憔悴，几人怜见白髭须。', 'label': 0}
{'text': '关山征戍远，闺阁别离难。苦战应憔悴，寒衣不要宽。', 'label': 0}
{'text': '蓝桥春雪君归日，秦岭秋风我去时。每到驿亭先下马，循墙绕柱觅君诗。', 'label': 0}
{'text': '微微西风生，稍稍东方明。入秋神骨爽，琴晓丝桐清。弹为古宫调，玉水寒泠泠。自觉弦指下，不是寻常声。须臾群动息，掩琴坐空庭。直至日出后，犹得心和平。惜哉意未已，不使崔君听。', 'label': 1}
{'text': '碧油幢下捧新诗，荣贱虽殊共一悲。涕泪满襟君莫怪，甘泉侍从最多时。', 'label': 0}
{'text': '无情风掠芭蕉响，还是重门已闭。银缸独对，相思方切，教人怎睡。解叹从前事，解叹了、依前鳖气。想他家那里，知人憔悴，相应是、睡也未。且恁和衣强寝，奈无寐、依前重起。起来思想，当初与你，忒煞容易。及至而今也，半头天眼，不存不济。最消魂苦是，黄昏前後，冷清清地。', 'label': 1}
{'text': '吉凶祸福有来由，但要深知不要忧。只见火光烧润屋，不闻风浪覆虚舟。名为公器无多取，利是身灾合少求。虽异匏瓜难不食，大都食足早宜休。', 'label': 1}
{'text': '西羌延国讨，白起佐军威。剑决浮云气，弓弯明月辉。马行边草绿，旌卷曙霜飞。抗手凛相顾，寒风生铁衣。', 'label': 0}
{'text': '龟纱隔雾，绣帘钩月，那时曾见。照影儿、觑了千回百转。素艳明於练。柔肠堆满相思愿。更重看几遍。是天然不用，施朱栊翠，羞损桃花面。', 'label': 1}
{'text': '初日满阶前，轻风动帘影。旬时得休浣，高卧阅清景。僮儿拂巾箱，鸦轧深林井。心到物自闲，何劳远箕颕。', 'label': 1}
{'text': '经旬未识东君信。一夕薰风来解愠。红绡衣薄麦秋寒，绿绮韵低梅雨润。瓜头绿染山光嫩。弄色金桃新傅粉。日高慵卷水晶帘，犹带春醪红玉困。', 'label': 1}
{'text': '六十河南尹，前途足可知。老应无处避，病不与人期。幸遇芳菲日，犹富强健时。万金何假藉，一盏莫推辞。流水光阴急，浮云富贵迟。人间若无酒，尽合鬓成丝。', 'label': 0}
{'text': '近来章奏小年诗，一种成空尽可悲。书得眼昏朱似碧，用来心破发如丝。催身易老缘多事，报主深恩在几时。天遣两家无嗣子，欲将文集与它谁。', 'label': 0}
{'text': '出处从来自不齐。後车方载太公归。谁知孤竹夷齐子，正向空山赋采薇。黄菊嫩，晚香枝。一般同是采花时。蜂儿辛苦多官府，蝴蝶花间自在飞。', 'label': 1}
{'text': '清江悠悠王气沉，六朝遗事何处寻。宫墙隐嶙围野泽，鹳鶂夜鸣秋色深。', 'label': 1}
{'text': '南都信佳丽，武阙横西关。白水真人居，万商罗鄽阛。高楼对紫陌，甲第连青山。此地多英豪，邈然不可攀。陶朱与五羖，名播天壤间。丽华秀玉色，汉女娇朱颜。清歌遏流云，艳舞有余闲。遨游盛宛洛，冠盖随风还。走马红阳城，呼鹰白河湾。谁识卧龙客，长吟愁鬓斑。', 'label': 1}
{'text': '灵均死波后，是节常浴兰。彩缕碧筠粽，香秔白玉团。逝者良自苦，今人反为欢。哀哉徇名士，没命求所难。', 'label': 1}
{'text': '虏阵横北荒，胡星耀精芒。羽书速惊电，烽火昼连光。虎竹救边急，戎车森已行。明主不安席，按剑心飞扬。推毂出猛将，连旗登战场。兵威冲绝幕，杀气凌穹苍。列卒赤山下，开营紫塞傍。孟冬风沙紧，旌旗飒凋伤。画角悲海月，征衣卷天霜。挥刃斩楼兰，弯弓射贤王。单于一平荡，种落自奔亡。收功报天子，行歌归咸阳。', 'label': 0}
{'text': '自断此生休问天，杜曲幸有桑麻田。故将移住南山边，短衣匹马随李广，看射猛虎终残年。', 'label': 0}
{'text': '金陵夜寂凉风发，独上高楼望吴越。白云暎水摇空城，白露垂珠滴秋月。月下沈吟久不归，古来相接眼中稀。解道澄江净如练，令人长忆谢玄晖。', 'label': 1}
{'text': '残日下瓜洲。平安火又流。月高高、挂古城楼。回首少年真可笑，无一事、又悲秋。天在海边头。天风有意不。结桂枝、袅袅余愁。不是银河无去路，先不去、後难游。', 'label': 1}
{'text': '大江东去，浪淘尽、千古风流人物。故垒西边人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。遥想公瑾当年，小乔初嫁了，雄姿英发。羽扇纶巾谈笑间，强虏灰飞烟灭。故国神游，多情应笑，我早生华发。人间如梦，一尊还酹江月。', 'label': 1}
{'text': '雪满原野白，戎装出盘游。挥鞭布猎骑，四顾登高丘。兔起马足间，苍鹰下平畴。喧呼相驰逐，取乐销人忧。舍此戒禽荒，微声列齐讴。鸣鸡发晏堌，别雁惊涞沟。西行有东音，寄与长河流。', 'label': 0}
{'text': '何处生春早，春生老病中。土膏蒸足肿，天暖痒头风。似觉肌肤展，潜知血气融。又添新一岁，衰白转成丛。', 'label': 0}
{'text': '五度龙门点额回，却缘多艺复多才。贫泥客路黏难出，愁锁乡心掣不开。何必更游京国去，不如且入醉乡来。吴弦楚调潇湘弄，为我殷勤送一杯。', 'label': 0}
{'text': '去年渭水曲，秋时访我来。今年常乐里，春日哭君回。哭君仰问天，天意安在哉。若必夺其寿，何如不与才。落然身后事，妻病女婴孩。', 'label': 1}
{'text': '九月徐州新战后，悲风杀气满山河。唯有流沟山下寺，门前依旧白云多。', 'label': 0}
{'text': '吾鬓如霜蕊。自江南、西风尘起，倒骑秃尾。旧日汾阳中书令，何限门生儿子。到今也、陆沈草昧。醉里不行西州路，但斗间、看望成龙气。聊寂寞，自相慰。夫君自是人间瑞。叹生儿、当如异日，孙仲谋耳。健笔风云蛟龙起，人物山川形势。犹有封、狼居胥意。伐木嘤嘤出幽谷，问天之将丧斯文未。吾待子，望如岁。', 'label': 0}
{'text': '楼中别曲催离酌，灯下红裙间绿袍。缥缈楚风罗绮薄，铮𫓩越调管弦高。寒流带月澄如镜，夕吹和霜利似刀。尊酒未空欢未尽，舞腰歌袖莫辞劳。', 'label': 1}
{'text': '白露见日灭，红颜随霜凋。别君若俯仰，春芳辞秋条。泰山嵯峨夏云在，疑是白波涨东海。散为飞雨川上来，遥帷却卷清浮埃。知君独坐青轩下，此时结念同所怀。我闭南楼看道书，幽帘清寂在仙居。曾无好事来相访，赖尔高文一起予。', 'label': 1}
{'text': '不成三五夜，不放霎时晴。长街灯火三两，到此眼方明。把似每时庭院，传说个般障子，无路与君行。推手复却手，都付断肠声。漏通晓，灯收市，人下棚。中山铁马何似，遗恨杳难平。一落掺挝声愤，再见大晟舞罢，乐事总伤情。便有尘随马，也任雨霖铃。', 'label': 1}
{'text': '不是重看灯，重见河边女。长是蛾儿作队行，路转风吹去。十载废元宵，满耳番腔鼓。欲识尊前太守谁，起向尊前舞。', 'label': 1}
{'text': '洛阳有愚叟，白黑无分别。浪迹虽似狂，谋身亦不拙。点检盘中饭，非精亦非粝。点检身上衣，无余亦无阙。天时方得所，不寒复不热。体气正调和，不饥仍不渴。闲将酒壶出，醉向人家歇。野食或烹鲜，寓眠多拥褐。抱琴荣启乐，荷锸刘伶达。放眼看青山，任头生白发。不知天地内，更得几年活。从此到终身，尽为闲日月。', 'label': 1}
{'text': '自学坐禅休服药，从他时复病沈沈。此身不要全彊健，彊健多生人我心。', 'label': 0}
{'text': '南苑吹花，西楼题叶，故园欢事重重。凭阑秋思，闲记旧相逢。几处歌云梦雨，可怜便、流水西东。别来久，浅情未有，锦字系征鸿。年光还少味，开残槛菊，落尽溪桐。漫留得，尊前淡月西风。此恨谁堪共说，清愁付、绿酒杯中。佳期在，归时待把，香袖看啼红。', 'label': 1}
{'text': '铿鸣钟，考朗鼓。歌白鸠，引拂舞。白鸠之白谁与邻，霜衣雪襟诚可珍。含哺七子能平均，食不噎，性安驯，首农政，鸣阳春。天子刻玉杖，镂形赐耆人。白鹭之白非纯真，外洁其色心匪仁。阙五德，无司晨，胡为啄我葭下之紫鳞。鹰鹯雕鹗，贪而好杀。凤凰虽大圣，不愿以为臣。', 'label': 1}
{'text': '已嗟池上别魂惊，忽报梦中携手行。此夜独归还乞梦，老人无睡到天明。', 'label': 0}
{'text': '函谷如玉关，几时可生还。洛阳为易水，嵩岳是燕山。俗变羌胡语，人多沙塞颜。申包惟恸哭，七日鬓毛斑。', 'label': 1}
{'text': '此生自断天休问，独倚危楼。独倚危楼。不信人间别有愁。君来正是眠时节，君且归休。君且归休。说与西风一任秋。', 'label': 0}
{'text': '一入石渠署，三闻宫树蝉。丹霄未得路，白发又添年。双节外台贵，孤箫中禁传。征黄在旦夕，早晚发南燕。', 'label': 0}
{'text': '闻道幷州镇，尚书训士齐。几时通蓟北，当日报关西。恋阙丹心破，沾衣皓首啼。老魂招不得，归路恐长迷。', 'label': 1}
{'text': '历历开元事，分明在眼前。无端盗贼起，忽已岁时迁。巫峡西江外，秦城北斗边。为郎从白首，卧病数秋天。', 'label': 0}
{'text': '日出骊山东，裴回照温泉。楼台影玲珑，稍稍开白烟。言昔太上皇，常居此祈年。风中闻清乐，往往来列仙。翠华入五云，紫气归上玄。哀哀生人泪，泣尽弓剑前。圣道本自我，凡情徒颙然。小臣感玄化，一望青冥天。', 'label': 1}
{'text': '大麦干枯小麦黄，妇人行泣夫走藏。东至集壁西梁洋，问谁腰镰胡与羌。岂无蜀兵三千人，部领辛苦江山长。安得如鸟有羽翅，托身白云还故乡。', 'label': 1}
{'text': '三山怀谢朓，水澹望长安。芜没河阳县，秋江正北看。卢龙霜气冷，𫛛鹊月光寒。耿耿忆琼树，天涯寄一懽。', 'label': 1}
{'text': '日落紫霞洲。兰舟稳放流。玉虹仙、如在黄楼。何必锦袍吹玉笛，听欸乃、数声秋。赤壁舞涛头。周郎还到不。倚西风、袅袅余愁。唤起横江飞道士，来伴我、月中游。', 'label': 1}
{'text': '无花敢与姚黄比。对对鸳鸯起。识他金带万钉垂。谁向麒麟楦里、卸猴绯。潜溪以上难为说。自是君恩别。後来西子避无盐。又道君王捉鼻、又何嫌。', 'label': 0}
{'text': '寿阳信天险，天险横荆关。苻坚百万众，遥阻八公山。不假筑长城，大贤在其间。战夫若熊虎，破敌有余闲。张子勇且英，少轻卫霍孱。投躯紫髯将，千里望风颜。勗尔效才略，功成衣锦还。', 'label': 1}
{'text': '闻难知恸哭，行啼入府中。多君同蔡琰，流泪请曹公。知登吴章岭，昔与死无分。崎岖行石道，外折入青云。相见若悲歌，哀声那可闻。', 'label': 0}
{'text': '送君直上金銮殿。情知不久须相见。一日甚三秋。愁来不自由。九重天一笑。定是留中了。白发少经过。此时愁奈何。', 'label': 0}
{'text': '妆席相逢，旋匀红泪歌金缕。意中曾许。欲共吹花去。长爱荷香，柳色殷桥路。留人住。淡烟微雨。好个双栖处。', 'label': 1}
{'text': '禅客学禅兼学文，出山初似无心云。从风卷舒来何处，缭绕巴山不得去。山州古寺好闲居，读尽龙王宫里书。使君滩头拣石砚，白帝城边寻野蔬。忽然登高心瞥起，又欲浮杯信流水。烟波浩淼鱼鸟情，东去三千三百里。荆门峡断无盘涡，湘平汉阔清光多。庐山雾开见瀑布，江西月净闻渔歌。钟陵八郡多名守，半是西方社中友。与师相见便谈空，想得高斋狮子吼。', 'label': 1}
{'text': '朝餐多不饱，夜卧常少睡。自觉寝食间，多无少年味。平生好诗酒，今亦将舍弃。酒唯下药饮，无复曾欢醉。诗多听人吟，自不题一字。病姿与衰相，日夜相继至。况当尚少朝，弥惭居近侍。终当求一郡，聚少渔樵费。合口便归山，不问人间事。', 'label': 1}
{'text': '我昔东海上，劳山餐紫霞。亲见安期公，食枣大如瓜。中年谒汉主，不惬还归家。朱颜谢春辉，白发见生涯。所期就金液，飞步登云车。愿随夫子天坛上，闲与仙人扫落花。', 'label': 1}
{'text': '常爱陶彭泽，文思何高玄。又怪韦江州，诗情亦清闲。今朝登此楼，有以知其然。大江寒见底，匡山青倚天。深夜湓浦月，平旦𬬻峰烟。清辉与灵气，日夕供文篇。我无二人才，孰为来其间。因高偶成句，俯仰愧江山。', 'label': 1}
{'text': '断崖修竹。竹里藏冰玉。路绕清溪三百曲。香满黄昏雪屋。行人系马疏篱。折残犹有高枝。留得东风数点，只缘娇懒春迟。', 'label': 1}
{'text': '九日明朝是，相要旧俗非。老翁难早出，贤客幸知归。旧采黄花賸，新梳白发微。漫看年少乐，忍泪已沾衣。', 'label': 0}
{'text': '白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。', 'label': 1}
{'text': '绮疏新晓。学语雏莺巧。烟暖瑶阶梧叶老。满地东风芳草。少年不合风流。偿他酒债花愁。望断绿芜春去，销魂懒上层楼。', 'label': 0}
{'text': '弦清拨剌语铮铮，背却残灯就月明。赖是心无惆怅事，不然争奈子弦声。', 'label': 1}
{'text': '一月道场斋戒满，今朝华幄管弦迎。衔杯本自多狂态，事佛无妨有佞名。酒力半酣愁已散，文锋未钝老犹争。平阳不独容宾醉，听取喧呼吏舍声。', 'label': 0}
{'text': '与客携壶去。望高高、半山失却，满城风雨。何许白衣人邂逅，小立东篱共语。未怪是、催租断句。寂寞午鸡啼三四，悄老人、桥上前期误。卿且去，整吾屦。寒空旧是题诗处。莽云烟、缠蛟舞凤，东吴西楚。千古新亭英雄梦，泪湿神州块土。叹落日、鸿沟无路。一片沙场君不去，空平生、恨恨王夷甫。凭半醉，付金缕。', 'label': 0}
{'text': '青溪胜桐庐，水木有佳色。山貌日高古，石容天倾侧。彩鸟昔未名，白猿初相识。不见同怀人，对之空叹息。', 'label': 1}
{'text': '墙西明月水东亭，一曲霓裳按小伶。不敢邀君无别意，弦生管涩未堪听。', 'label': 0}
{'text': '柳边飞鞚。露湿征衣重。宿鹭惊窥沙影动。应有鱼虾入梦。一川淡月疏星。浣沙人影娉婷。笑背行人归去，门前稚子啼声。', 'label': 0}
{'text': '夜沐早梳头，窗明秋镜晓。飒然握中发，一沐知一少。年事渐蹉跎，世缘方缴绕。不学空门法，老病何由了。未得无生心，白头亦为夭。', 'label': 0}
{'text': '身入青云无见日，手栽红树又逢春。唯留花向楼前著，故故抛愁与后人。', 'label': 1}
{'text': '学画鸦儿正妙年。阳城下蔡困嫣然。凭君莫唱短因缘。雾帐吹笙香袅袅，霜庭按舞月娟娟。曲终红袖落双缠。', 'label': 1}
{'text': '铁马蒙毡，银花洒泪，春人愁城。笛里番腔，街头戏鼓，不是歌声。那堪独坐青灯。想故国、高台月明。辇下风光，山中岁月，海上心情。', 'label': 1}
{'text': '无论海角与天涯，大抵心安即是家。路远谁能念乡曲，年深兼欲忘京华。忠州且作三年计，种杏栽桃拟待花。', 'label': 1}
{'text': '咸阳二三月，宫柳黄金枝。绿帻谁家子，卖珠轻薄儿。日暮醉酒归，白马骄且驰。意气人所仰，冶游方及时。子云不晓事，晚献长杨辞。赋达身已老，草玄鬓若丝。投阁良可叹，但为此辈嗤。', 'label': 0}
{'text': '脾神喜乐。寿酒一杯胜服药。过却明朝。顶上新霜也合销。小春三日。便觉春暄梅影出。醉把梅看。比似茱萸更耐寒。', 'label': 1}
{'text': '鼎湖流水清且闲，轩辕去时有弓剑。古人传道留其间，后宫婵娟多花颜。乘鸾飞烟亦不还，骑龙攀天造天关。造天关，闻天语，长云河车载玉女。载玉女，过紫皇，紫皇乃赐白兔所捣之药方，后天而老雕三光。下视瑶池见王母，蛾眉萧飒如秋霜。', 'label': 1}
{'text': '闻道今春雁，南归自广州。见花辞涨海，避雪到罗浮。是物关兵气，何时免客愁。年年霜露隔，不过五湖秋。', 'label': 0}
{'text': '结托白须伴，因依青竹丛。题诗新壁上，过酒小窗中。深院晚无白，虚檐凉有风。金貂醉好看，回首紫垣东。', 'label': 1}
{'text': '门有车马宾，金鞍曜朱轮。谓从丹霄落，乃是故乡亲。呼儿扫中堂，坐客论悲辛。对酒两不饮，停觞泪盈巾。叹我万里游，飘飘三十春。空谈帝王略，紫绶不挂身。雄剑藏玉匣，阴符生素尘。廓落无所合，流离湘水滨。借问宗党间，多为泉下人。生苦百战役，死托万鬼邻。北风扬胡沙，埋翳周与秦。大运且如此，苍穹宁匪仁。恻怆竟何道，存亡任大钧。', 'label': 0}
{'text': '四十年前马上飞，功名藏尽拥禅衣。石榴园下擒生处，独自闲行独自归。', 'label': 1}
{'text': '取次临鸾匀画浅。酒醒迟来晚。多情爱惹闲愁，长黛眉低敛。月底相逢花下见。有深深良愿。愿期信、似月如花，须更教长远。', 'label': 1}
{'text': '晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。', 'label': 1}
{'text': '一颗樱桃樊素口。不爱黄金，只爱人长久。学画鸦儿犹未就。眉间已作伤春皱。扑蝶西园随伴走。花落花开，渐解相思瘦。破镜重圆人在否。章台折尽青青柳。', 'label': 0}
{'text': '月色不可扫，客愁不可道。玉露生秋衣，流萤飞百草。日月终销毁，天地同枯槁。蟪蛄啼青松，安见此树老。金丹宁误俗，昧者难精讨。尔非千岁翁，多恨去世早。饮酒入玉壶，藏身以为宝。', 'label': 0}
{'text': '长杨辇路。绿满当年携手处。试逐春风。重到宫花花树中。芳菲绕遍。今日不如前日健。酒罢凄凉。新恨犹添旧恨长。', 'label': 1}
{'text': '馆娃宫畔千年寺，水阔云多客到稀。闻说春来更惆怅，百花深处一僧归。', 'label': 1}
{'text': '由来鹏化便图南，浙右虽雄我未甘。早渡西江好归去，莫抛舟楫滞春潭。', 'label': 0}
{'text': '乱离知又甚，消息苦难真。受谏无今日，临危忆古人。纷纷乘白马，攘攘著黄巾。隋氏留宫室，焚烧何太频。', 'label': 0}
{'text': '旧交贫贱，太半成新贵。冠盖门前几行李。看匆匆西笑，争出山来，凭谁问，小草何如远志。悠悠今古事。得丧乘除，暮四朝三又何异。任掀天勋业，冠古文章，有几个、笙歌晚岁。况满屋貂蝉未为荣，记裂土分茅，是公家世。', 'label': 1}
{'text': '一以我为牛，一以吾为马。人与之名受不辞，善学庄周者。江海任虚舟，风雨从飘瓦。醉者乘车坠不伤，全得於天也。', 'label': 1}
{'text': '楼上炎天冰雪生，高飞燕雀贺新成。碧窗宿雾蒙蒙湿，朱栱浮云细细轻。杖钺褰帷瞻具美，投壶散帙有余清。自公多暇延参佐，江汉风流万古情。', 'label': 1}
{'text': '田园须𫏐往，戎马惜离群。去远留诗别，愁多任酒醺。一秋常苦雨，今日始无云。山路时吹角，那堪处处闻。', 'label': 0}
{'text': '轻盈袅娜占年华，舞榭妆楼处处遮。春尽絮花留不得，随风好去落谁家。', 'label': 1}
{'text': '红杏飘香，柳含烟翠拖轻缕。水边朱户。尽卷黄昏雨。烛影摇风，一枕伤春绪。归不去。凤楼何处。芳草迷归路。', 'label': 0}
{'text': '放歌倚东楼，行子期晓发。秋风渡江来，吹落山上月。主人出美酒，灭烛延清光。二崔向金陵，安得不尽觞。水客弄归櫂，云帆卷轻霜。扁舟敬亭下，五两先飘扬。峡石入水花，碧流日更长。思君无岁月，西笑阻河梁。', 'label': 1}
{'text': '花脸云鬟坐玉楼，十三弦里一时愁。凭君向道休弹去，白尽江州司马头。', 'label': 1}
{'text': '自从委顺任浮沈，渐觉年多功用深。面上减除忧喜色，胸中消尽是非心。妻儿不问唯耽酒，冠盖皆慵只抱琴。长笑灵均不知命，江蓠丛畔苦悲吟。', 'label': 1}
{'text': '离离暑云散，袅袅凉风起。池上秋又来，荷花半成子。朱颜易销歇，白日无穷已。人寿不如山，年光忽于水。青芜与红蓼，岁岁秋相似。去岁此悲秋，今秋复来此。', 'label': 0}
{'text': '小春天气。未唱阳关心已醉。红蓼秋容。後会何时得再逢。归期好事。仰看皇州扬雨露。百里恩波。拟欲留公无奈何。', 'label': 1}
{'text': '姜侯设脍当严冬，昨日今日皆天风。河冻未渔不易得，凿冰恐侵河伯宫。饔人受鱼鲛人手，洗鱼磨刀鱼眼红。无声细下飞碎雪，有骨已剁觜春葱。偏劝腹腴愧年少，软炊香饭缘老翁。落砧何曾白纸湿，放箸未觉金盘空。新欢便饱姜侯德，清觞异味情屡极。东归贪路自觉难，欲别上马身无力。可怜为人好心事，于我见子真颜色。不恨我衰子贵时，怅望且为今相忆。', 'label': 1}
{'text': '病瘴年深浑秃尽，那能胜置角头巾。暗梳蓬发羞临镜，私戴莲花耻见人。白发过于冠色白，银钉少校颔中银。我身四十犹如此，何况吾兄六十身。', 'label': 0}
{'text': '玉立风尘。光动黄银。便谈文、也到夜分。无人烛下，壁上传神。记老婆心，寒士语，道人身。极意形容，下语难亲。更万分、无一分真。醉翁去後，往往愁人。顾滴山泉，衔丘冢，化龙云。', 'label': 0}
{'text': '红芳怜静色，深与雨相宜。余滴下纤蘂，残珠堕细枝。浣花江上思，啼粉镜中窥。念此低回久，风光幸一吹。', 'label': 1}
{'text': '凄凉同到故人居，门枕寒流古木疏。向秀心中嗟栋宇，萧何身后散图书。本营归计非无意，唯算生涯尚有余。忽忆前言更惆怅，丁宁相约速悬车。', 'label': 0}
{'text': '白笴夜长啸，爽然溪谷寒。鱼龙动陂水，处处生波澜。天借一明月，飞来碧云端。故乡不可见，肠断正西看。', 'label': 0}
{'text': '宋玉秋来续楚词，阴铿官漫足闲诗。亲情书札相安慰，多道萧何作判司。', 'label': 0}
{'text': '山吐晴岚水放光，辛夷花白柳梢黄。但知莫作江西意，风景何曾异帝乡。', 'label': 0}
{'text': '五年生死隔，一夕魂梦通。梦中如往日，同直金銮宫。髣髴金紫色，分明冰玉容。勤勤相眷意，亦与平生同。既寤知是梦，悯然情未终。追想当时事，何殊昨夜中。自我学心法，万缘成一空。今朝为君子，流涕一沾胸。', 'label': 1}
{'text': '白头种松桂，早晚见成林。不及栽杨柳，明年便有阴。春风为催促，副取老人心。', 'label': 0}
{'text': '红粉莫悲啼，俯仰半年离别。看取雪堂坡下，老农夫凄切。明年春水漾桃花，柳岸隘舟楫。从此满城歌吹，看黄州阗咽。', 'label': 0}
{'text': '未能同隐云林下，且复相招禄仕间。随月有钱胜卖药，终年无事抵归山。镜湖水远何由泛，棠树枝高不易攀。惆怅八科残四在，两人荣闹两人闲。', 'label': 0}
{'text': '玉觞无味。中有佳人千点泪。学道忘忧。一念还成不自由。如今未见。归去东园花似霰。一语相开。匹似当初本不来。', 'label': 1}
{'text': '去岁暮春上巳，共泛洛水中流。今岁暮春上巳，独立香山下头。风光闲寂寂，旌斾远悠悠。丞相府归晋国，太行山碍幷州。鹏背负天龟曳尾，云泥不可得同游。', 'label': 1}
{'text': '闲窗结幽梦，此梦谁人知。夜半初得处，天明临去时。山川已久隔，云雨两无期。何事来相感，又成新别离。', 'label': 1}
{'text': '清晨承诏命，丰岁阅田闾。膏雨抽苗足，凉风吐穗初。早禾黄错落，晚稻绿扶疏。好入诗家咏，宜令史馆书。散为万姓食，堆作九年储。莫道如云稼，今秋云不如。', 'label': 1}
{'text': '我思仙人，乃在碧海之东隅。海寒多天风，白波连山倒蓬壶。长鲸喷涌不可涉，抚心茫茫泪如珠。西来青鸟东飞去，愿寄一书谢麻姑。', 'label': 0}
{'text': '城上胡笳奏，山边汉节归。防河赴沧海，奉诏发金微。士苦形骸黑，旌疏鸟兽稀。那闻往来戍，恨解邺城围。', 'label': 0}
{'text': '记玄都、看花君子，一生恨奈何许。青云紫陌悠悠者，几个玉人成土。今在否。但四海九州，屈指从头疏。吾年空负。看射虎南山，遭逢醉尉，何须饮田父。神清梦，也是堂堂欧府。此中无破头虑。种槐不隔鞭蛆恶，更祝二郎儿做。苍苍古。漫年又一年，老却南公楚。池塘春暮。笑步步鸣蛙，看成两部，正似未忘鼓。', 'label': 1}
{'text': '今春有客洛阳回，曾到尚书墓上来。见说白杨堪作柱，争教红粉不成灰。', 'label': 1}
{'text': '花褪残红青杏小。燕子飞时，绿水人家绕。枝上柳绵吹又少。天涯何处无芳草。墙里秋千墙外道。墙外行人，墙里佳人笑。笑渐不闻声渐悄。多情却被无情恼。', 'label': 0}
{'text': '西塞山边白鹭飞。散花洲外片帆微。桃花流水鳜鱼肥。自庇一身青箬笠，相随到处绿蓑衣。斜风细雨不须归。', 'label': 1}
{'text': '记取年年为寿客，只今明月相随。莫教弦管便生衣。引壶觞自酌，须富贵何时。入手清风词更好，细书白茧乌丝。海山问我几时归。枣瓜如可啖，直欲觅安期。', 'label': 1}
{'text': '阴阴花院月，耿耿兰房烛。中有弄琴人，声貌俱如玉。清泠石泉引，雅澹风松曲。遂使君子心，不爱凡丝竹。', 'label': 1}
{'text': '君寻腾空子，应到碧山家。水舂云母确，风埽石楠花。若爱幽居好，相邀弄紫霞。', 'label': 1}
{'text': '泛爱容霜发，留欢卜夜闲。自吟诗送老，相劝酒开颜。戎马今何地，乡园独旧山。江湖堕清月，酩酊任扶还。', 'label': 1}
{'text': '歌停檀板舞停鸾。高阳饮兴阑。兽烟喷尽玉壶乾。香分小凤团。雪浪浅，露珠圆。捧瓯春笋寒。绛纱笼下跃金鞍。归时人倚栏。', 'label': 0}
{'text': '忆在苏州日，常谙夏至筵。粽香筒竹嫩，炙脆子鹅鲜。水国多台榭，吴风尚管弦。每家皆有酒，无处不过船。交印君相次，褰帷我在前。此乡俱老矣，东望共依然。洛下麦秋月，江南梅雨天。齐云楼上事，已上十三年。', 'label': 1}
{'text': '荣枯忧喜与彭殇，都是人间戏一场。虫臂鼠肝犹不怪，鸡肤鹤发复何伤。昨因风发甘长往，今遇阳和又小康。还似远行装束了，迟回且住亦何妨。', 'label': 1}
{'text': '何处生春早，春生江路中。雨移临浦市，晴候过湖风。芦笋锥犹短，凌澌玉渐融。数宗船载足，商妇两眉丛。', 'label': 1}
{'text': '少保有古风，得之陕郊篇。惜哉功名忤，但见书画传。我游梓州东，遗迹涪江边。画藏青莲界，书入金榜悬。仰看垂露姿，不崩亦不骞。郁郁三大字，蛟龙岌相缠。又挥西方变，发地扶屋椽。惨淡壁飞动，到今色未填。此行叠壮观，郭薛俱才贤。不知百载后，谁复来通泉。', 'label': 1}
{'text': '翔鸾阙底谢皇恩，缨上沧浪旧水痕。疏傅挥金忽相忆，远擎长句与招魂。', 'label': 0}
{'text': '向夕搴帘卧枕琴，微凉入户起开襟。偶因明月清风夜，忽想迁臣逐客心。何处投荒初恐惧，谁人绕泽正悲吟。始知洛下分司坐，一日安闲直万金。', 'label': 1}
{'text': '致此自僻远，又非珠玉装。如何有奇怪，每夜吐光芒。虎气必腾趠，龙身宁久藏。风尘苦未息，持汝奉明王。', 'label': 1}
{'text': '天门中断楚江开，碧水东流至北回。两岸青山相对出，孤帆一片日边来。', 'label': 0}
{'text': '口厌含香握厌兰，紫微青琐举头看。忽惊鬓后苍浪发，未得心中本分官。夜酌满容花色暖，秋吟切骨玉声寒。承明长短君应入，莫忆家江七里滩。', 'label': 1}
{'text': '拍瓮春醅动。洞庭霜、压绿堆黄，林苞堪贡。况有老人潭边菊，摇落赏心入梦。数百岁、半来许中。儿女牵衣团栾处，绕公公、愿献生申颂。公性歰，待重风。人生一笑何时重。奈今朝、有客无鱼，有鱼留冻。何似尊前斑斓起，低唱浅斟齐奉。也不待、烹龙炰凤。此会明年知谁健，说边愁、望断先生宋。醒最苦，醉聊共。', 'label': 1}
{'text': '三载为吴郡，临岐祖帐开。虽非谢桀黠，且为一裴回。', 'label': 1}
{'text': '寒雁下荒洲。寒声带影流。便寄书、不到红楼。如此月明如此酒，无一事、但悲秋。万弩落潮头。灵胥还怒不。满湖山、犹是春愁。欲向涌金门外去，烟共草、不堪游。', 'label': 1}
{'text': '水如一匹练，此地即平天。耐可乘明月，看花上酒船。', 'label': 0}
{'text': '别梦已随流水，泪巾犹裛香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。', 'label': 1}
{'text': '群花泣尽朝来露。争奈春归去。不知庭下有荼シ。偷得十分春色、怕春知。淡中有味清中贵。飞絮残英避。露华微渗玉肌香。恰似杨妃初试、出兰汤。', 'label': 1}
{'text': '有一燕赵士，言貌甚奇瓌。日日酒家去，脱衣典数杯。问君何落拓，云仆生草莱。地寒命且薄，徒抱王佐才。岂无济时策，君门乏良媒。三献寝不报，迟迟空手回。亦有同门生，先升青云梯。贵贱交道绝，朱门叩不开。及归种禾黍，三岁旱为灾。入山烧黄白，一旦化为灰。蹉跎五十余，生世苦不谐。处处去不得，却归酒中来。', 'label': 0}
{'text': '梅花有意舒香粉。舒香已得先春信。香与露华清。露浓愁杀人。酒多愁愈重。此意谁能共。泪湿染衣斑。夜霜金缕寒。', 'label': 1}
{'text': '积善坊中前度饮，谢家诸婢笑扶行。今宵还似当时醉，半夜觉来闻哭声。', 'label': 1}
{'text': '南庄胜处心常忆，借问轩车早晚游。美景难忘竹廊下，好风争奈柳桥头。冰消见水多于地，雪霁看山尽入楼。若待春深始同赏，莺残花落却堪愁。', 'label': 1}
{'text': '献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都。边人不敢议，议者死路衢。', 'label': 1}
{'text': '有鸟有鸟名老乌，贪痴突悖天下无。田中攫肉吞不足，偏入诸巢探众雏。归来仍占主人树，腹饱巢高声响麤。山鸦野鹊闲受肉，凤皇不得闻罪辜。秋鹰掣断架上索，利爪一挥毛血落。可怜鸦鹊慕腥膻，犹向巢边竞纷泊。', 'label': 0}
{'text': '渡江天马南来，几人真是经纶手。长安父老，新亭风景，可怜依旧。夷甫诸人，神州沈陆，几曾回首。算平戎万里，功名本是，真儒事、君知否。况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。', 'label': 1}
{'text': '王郎酒酣拔剑斫地歌莫哀，我能拔尔抑塞磊落之奇才。豫章翻风白日动，鲸鱼跋浪沧溟开。且脱佩剑休裴回，西得诸侯櫂锦水。欲向何门趿珠履，仲宣楼头春色深。青眼高歌望吾子，眼中之人吾老矣。', 'label': 1}
{'text': '白日射金阙，虎豹九关开。见君谏疏频上，高论挽天回。千古忠肝义胆，万里蛮烟瘴雨，往事莫惊猜。政恐不免耳，消息日边来。笑吾庐，门掩草，径封苔。未应两手无用，要把蟹螯杯。说剑论诗馀事，醉舞狂歌欲倒，老子颇堪哀。白发宁有种，一一醒时栽。', 'label': 0}
{'text': '邃院重帘何处，惹得多情，愁对风光。睡起酒阑花谢，蝶乱蜂忙。今夜何人，吹笙北岭，待月西厢。空怅望处，一株红杏，斜倚低墙。羞颜易变，傍人先觉，到处被著猜防。谁信道，些儿恩爱，无限凄凉。好事若无间阻，幽欢却是寻常。一般滋味，就中香美，除是偷尝。', 'label': 1}
{'text': '十八年间，黄公垆下，崔九堂前。叹人生何似，飘花陌上，妾身难托，卖镜桥边。隔幔云深，绕梁声彻，不负杨枝旧日传。主人好，但留髡一石，空恼彭宣。不因浩叹明年。也不为青衫怆四筵。念故人何在，旧游如梦，清风明月，野草荒田。俯仰无情，高歌有恨，四壁萧条久绝弦。秋江晚，但一声河满，我自潸然。', 'label': 0}
{'text': '独上乐游园，四望天日曛。东北何霭霭，宫阙入烟云。爱此高处立，忽如遗垢氛。耳目暂清旷，怀抱郁不伸。下视十二街，绿树间红尘。车马徒满眼，不见心所亲。孔生死洛阳，元九谪荆门。可怜南北路，高盖者何人。', 'label': 1}
{'text': '坐啸庐江静，闲闻进玉觞。去时无一物，东壁挂胡床。', 'label': 1}
{'text': '淮南挥手抛红斾，洛下回头向白云。政事堂中老丞相，制科场里旧将军。宫城烟月饶全占，关塞风光请半分。诗酒放狂犹得在，莫欺白叟与刘君。', 'label': 1}
{'text': '忽忆芳时频酩酊，却寻醉处重裴回。杏花结子春深后，谁解多情又独来。', 'label': 1}
{'text': '世道日交丧，浇风散淳源。不采芳桂枝，反栖恶木根。所以桃李树，吐花竟不言。大运有兴没，群动争飞奔。归来广成子，去入无穷门。', 'label': 0}
{'text': '明朝欲见琴尊伴，洗拭金杯拂玉徽。君乞曹州刺史替，我抛刑部侍郎归。倚疮老马收蹄立，避箭高鸿尽翅飞。岂料洛阳风月夜，故人垂老得相依。', 'label': 1}
{'text': '祸患如棼丝，其来无端绪。马迁下蚕室，嵇康就囹圄。抱冤志气屈，忍耻形神沮。当彼戮辱时，奋飞无翅羽。商山有黄绮，颍川有巢许。何不从之游？超然离网罟。山林少羁鞅，世路多艰阻。寄谢伐檀人，慎勿嗟穷处。', 'label': 0}
{'text': '独绕虚斋径，常持小斧柯。幽阴成颇杂，恶木剪还多。枸杞因吾有，鸡栖奈汝何。方知不材者，生长漫婆娑。', 'label': 0}
{'text': '惊雷节。梅花冉冉销成雪。销成雪。一年一度，为君肠绝。古人长恨中年别。馀年又过新正月。新正月。不堪临镜，不堪垂发。', 'label': 0}
{'text': '身外闲愁空满，眼中欢事常稀。明年应赋送君诗。细从今夜数，相会几多时。浅酒欲邀谁劝，深情惟有君知。东溪春近好同归。柳垂江上影，梅谢雪中枝。', 'label': 1}
{'text': '昔为大堤客，曾上山公楼。开窗碧嶂满，拂镜沧江流。高冠佩雄剑，长揖韩荆州。此地别夫子，今来思旧游。朱颜君未老，白发我先秋。壮志恐蹉跎，功名若云浮。归心结远梦，落日悬春愁。空思羊叔子，堕泪岘山头。', 'label': 0}
{'text': '江畔百尺楼，楼前千里道。凭高望平远，亦足舒怀抱。驿路使憧憧，关防兵草草。及兹多事日，尤觉闲人好。我年过不惑，休退诚非早。从此拂尘衣，归山未为老。', 'label': 1}
{'text': '何处深春好，春深恩泽家。炉添龙脑炷，绶结虎头花。宾客珠成履，婴孩锦缚车。画堂帘幕外，来去燕飞斜。', 'label': 1}
{'text': '一叶轻舟。双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。重重似画，曲曲如屏。算当年、虚老岩陵。君臣一梦，今古虚名。但远山长，云山乱，晓山清。', 'label': 0}
{'text': '宜春苑外楼堪倚，雪意方浓。雁影冥濛。正共银屏小景同。可无人解相思处，昨夜东风。梅蕊应红。知在谁家锦字中。', 'label': 0}
{'text': '春草如有意，罗生玉堂阴。东风吹愁来，白发坐相侵。独酌劝孤影，闲歌面芳林。长松尔何知，萧瑟为谁吟。手舞石上月，膝横花间琴。过此一壶外，悠悠非我心。', 'label': 0}
{'text': '我今日夜忧，诸弟各异方。不知死与生，何况道路长。避寇一分散，饥寒永相望。岂无柴门归，欲出畏虎狼。仰看云中雁，禽鸟亦有行。', 'label': 0}
{'text': '万里尚能来远道，一程那忍便分头。鸟笼猿槛君应会，十步向前非我州。', 'label': 1}
{'text': '早起见日出，暮见栖鸟还。客心自酸楚，况对木瓜山。', 'label': 1}
{'text': '龟甲炉烟轻袅。帘栊静、乳莺啼晓。拂掠新妆，时宜头面，绣草冠儿小。衫子揉蓝初著了。身材称、就中恰好。手拈双纨，菱花重照，带朵宜男草。', 'label': 1}
{'text': '乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两蔌蔌。', 'label': 1}
{'text': '三陷思明三突围，铁衣抛尽衲禅衣。天津桥上无人识，闲凭栏干望落晖。', 'label': 1}
{'text': '忆抛印绶辞吴郡，衰病当时已有余。今日贺君兼自喜，八回看换旧铜鱼。', 'label': 1}
{'text': '泗水亭边一分散，浙江楼上重游陪。挥鞭二十年前别，命驾三千里外来。醉袖放狂相向舞，愁眉和笑一时开。留君夜住非无分，且尽青娥红烛台。', 'label': 0}
{'text': '故园望断欲何如，楚水吴山万里余。今日因君访兄弟，数行乡泪一封书。', 'label': 0}
{'text': '奇峰出奇云，秀木含秀气。清宴皖公山，巉绝称人意。独游沧江上，终日淡无味。但爱兹岭高，何由讨灵异。默然遥相许，欲往心莫遂。待吾还丹成，投迹归此地。', 'label': 1}
{'text': '五月天山雪，无花祗有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。', 'label': 1}
{'text': '当年得意如芳草。日日春风好。拔山力尽忽悲歌。饮罢虞兮从此、奈君何。人间不识精诚苦。贪看青青舞。蓦然敛袂却亭亭。怕是曲中犹带、楚歌声。', 'label': 1}
{'text': '我心忘世久，世亦不我干。遂成一无事，因得长掩关。掩关来几时，髣髴二三年。著书已盈帙，生子欲能言。始悟身向老，复悲世多艰。回顾趋时者，役役尘壤间。岁暮竟何得，不如且安闲。', 'label': 0}
{'text': '北风破南极，朱凤日威垂。洞庭秋欲雪，鸿雁将安归。十年杀气盛，六合人烟稀。吾慕汉初老，时清犹茹芝。', 'label': 0}
{'text': '一尊相遇春风里。诗好似君人有几。吴姬十五语如弦，能唱当时楼下水。良辰易去如弹指。金盏十分须尽意。明朝三丈日高时，共拼醉头扶不起。', 'label': 1}
{'text': '横江西望阻西秦，汉水东连扬子津。白浪如山那可渡，狂风愁杀峭帆人。', 'label': 0}
{'text': '路傍人怪问，此隐者、姓陶不。堪黄菊如云，朝吟暮醉，唤不回头。纵无酒成怅望，只东篱、搔首亦风流。与客朝餐一笑，落英饱便归休。古来尧舜有巢由。江海去悠悠。待说与佳人，种成香草，莫怨灵修。我无可无不可，意先生、出处有如丘。闻道问津人过，杀鸡为黍相留。', 'label': 1}
{'text': '昔在痛饮场，憎人病辞醉。病来身怕酒，始悟他人意。怕酒岂不闲，悲无少年气。传语少年儿，杯盘莫回避。', 'label': 0}
{'text': '月好好独坐，双松在前轩。西南微风来，潜入枝叶间。萧寥发为声，半夜明月前。寒山飒飒雨，秋琴泠泠弦。一闻涤炎暑，再听破昏烦。竟夕遂不寐，心体俱翛然。南陌车马动，西邻歌吹繁。谁知兹檐下，满耳不为喧。', 'label': 0}
{'text': '峡险江惊急，楼高月迥明。一时今夕会，万里故乡情。星落黄姑渚，秋辞白帝城。老人因酒病，坚坐看君倾。', 'label': 1}
{'text': '春过也，笑惜艳阳年。犹有桃花流水上，无辞竹叶醉樽前，惟待见青天。', 'label': 1}
{'text': '莫叹年将暮，须怜岁又新。府中三遇腊，洛下五逢春。春树花珠颗，春塘水曲尘。春娃无气力，春马有精神。并辔鞭徐动，连盘酒慢巡。经过旧邻里，追逐好交亲。笑语销闲日，酣歌送老身。一生欢乐事，亦不少于人。', 'label': 1}
{'text': '玉箫声远忆骖鸾。几悲欢。带罗宽。且对花前，痛饮莫留残。归去小窗明月在，云一缕，玉千竿。吴霜应点鬓云斑。绮窗闲。梦连环。说与东风，归意有无间。芳草姑苏台下路，和泪看，小屏山。', 'label': 1}
{'text': '越岭南滨海，武都西隐戎。雄黄假名石，𫜃鸟远难笼。讵有隳肠计，应无破脑功。巴山昼昏黑，妖雾毒蒙蒙。', 'label': 0}
{'text': '霜落江始寒，枫叶绿未脱。客行悲清秋，永路苦不达。沧波眇川汜，白日隐天末。停櫂依林峦，惊猿相叫聒。夜分河汉转，起视溟涨阔。凉风何萧萧，流水鸣活活。浦沙净如洗，海月明可掇。兰交空怀思，琼树讵解渴。勗哉沧洲心，岁晚庶不夺。幽赏颇自得，兴远与谁豁。', 'label': 0}
{'text': '久辞龙阙拥红旗，喜见天颜拜赤墀。三省英寮非旧侣，万年芳树长新枝。交朋接武居仙院，幕客追风入凤池。云母屏风即施设，可怜荣耀冠当时。', 'label': 1}
{'text': '昨日诏下去罪人，今日诏下得贤臣。进退者谁非我事，世间宠辱常纷纷。我心与世两相忘，时事虽闻如不闻。但喜今年饱饭吃，洛阳禾稼如秋云。更倾一尊歌一曲，不独忘世兼忘身。', 'label': 1}
{'text': '簇蘂风频坏，裁红雨更新。眼看吹落地，便别一年春。', 'label': 1}
{'text': '幸因腐草出，敢近太阳飞。未足临书卷，时能点客衣。随风隔幔小，带雨傍林微。十月清霜重，飘零何处归。', 'label': 1}
{'text': '花鸭无泥滓，堦前每缓行。羽毛知独立，黑白太分明。不觉群心妒，休牵众眼惊。稻粱沾汝在，作意莫先鸣。', 'label': 1}
{'text': '行李溪头，有钓车茶具，曲几团蒲。儿童认得，前度过者篮舆。时时照影，甚此身、遍满江湖。怅野老，行歌不住，定堪与语难呼。一自东篱摇落，问渊明岁晚，心赏何如。梅花正自不恶，曾有诗无。知翁止酒，待重教、莲社人沽。空怅望，风流已矣，江山特地愁予。', 'label': 1}
{'text': '紫陌寻春去，红尘拂面来。无人不道看花回。惟见石榴新蕊、一枝开。冰簟堆云髻，金尊滟玉醅。绿阴青子莫相催。留取红巾千点、照池台。', 'label': 1}
{'text': '梧桐子，人在御街游。凤宿云绡金缕带，龙池翠帐玉香球。宫女後庭秋。', 'label': 1}
{'text': '何处春深好，春深女学家。惯看温室树，饱识浴堂花。御印提随仗，香笺把下车。宋家宫样髻，一片绿云斜。', 'label': 1}
{'text': '盗贼浮生困，诛求异俗贫。空村惟见鸟，落日未逢人。步壑风吹面，看松露滴身。远山回白首，战地有黄尘。', 'label': 0}
{'text': '不谓生戎马，何知共酒杯。然脐郿坞败，握节汉臣回。白发千茎雪，丹心一寸灰。别离经死地，披写忽登台。重对秦箫发，俱过阮宅来。留连春夜舞，泪落强裴回。', 'label': 0}
{'text': '千花百草。送得春归了。拾蕊人稀红渐少。叶底杏青梅小。小琼闲抱琵琶。雪香微透轻纱。正好一枝娇艳，当筵独占韶华。', 'label': 1}
{'text': '弱质纤姿俪素妆。水沈山麝郁幽香。直疑姑射来天上，要恼人间傅粉郎。简酿酒，枕为囊。更馀风味胜糖霜。肯如红紫空姚冶，谩惹游蜂戏蝶忙。', 'label': 0}
{'text': '晏驾辞双阙，灵仪出九衢。上云归碧落，下席葬苍梧。蓂晚余尧历，龟新启夏图。三朝联棣萼，从古帝王无。', 'label': 1}
{'text': '茶，香叶，嫩芽。慕诗客，爱僧家。碾雕白玉，罗织红纱。铫煎黄蘂色，椀转曲尘花。夜后邀陪明月，晨前命对朝霞。洗尽古今人不倦，将知醉后岂堪夸。', 'label': 1}
{'text': '闲园多芳草，春夏香靡靡。深树足佳禽，旦暮鸣不已。院门闭松竹，庭径穿兰芷。爱彼池上桥，独来聊徙倚。鱼依藻长乐，鸥见人暂起。有时舟随风，尽日莲照水。谁知郡府内，景物闲如此。始悟諠静缘，何尝系远迩。', 'label': 1}
{'text': '当时浣花桥，溪水才尺余。白石明可把，水中有行车。秋夏忽泛溢，岂惟入吾庐。蛟龙亦狼狈，况是鳖与鱼。兹晨已半落，归路跬步疏。马嘶未敢动，前有深填淤。青青屋东麻，散乱床上书。不意远山雨，夜来复何如。我游都市间，晚憩必邨墟。乃知久行客，终日思其居。', 'label': 0}
{'text': '台州地阔海冥冥，云水长和岛屿青。乱后故人双别泪，春深逐客一浮萍。酒酣懒舞谁相拽，诗罢能吟不复听。第五桥东流恨水，皇陂岸北结愁亭。贾生对𫛳伤王傅，苏武看羊陷贼庭。可念此翁怀直道，也沾新国用轻刑。祢衡实恐遭江夏，方朔虚传是岁星。穷巷悄然车马绝，案头干死读书萤。', 'label': 1}
{'text': '西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复见还。', 'label': 1}
{'text': '晚起春寒慵裹头，客来池上偶同游。东台御史多提举，莫按金章系布裘。', 'label': 1}
{'text': '夕阳底尽，望楚天空阔，稀星帘幕。暮霭横江烟万缕，照水参差楼阁。两两三三，楼前归鹭，飞过栏干角。霜风何事，绕檐吹动寂寞。消散我已忘机，而今百念，灰了心头火。对酒当歌浑冷淡，一任他懑嗔恶。松竹园林，柳梧庭院，自有人间乐。闲云休问，去来本是无著。', 'label': 0}
{'text': '梅花枝上东风软。朝来吹散真香远。雅淡有馀清。客心和泪倾。美人临别夜。月晃灯初灺。玉枕小屏山。眉尖曾细看。', 'label': 1}
{'text': '宠渥征黄渐，权宜借寇频。湖南安背水，峡内忆行春。王室仍多故，苍生倚大臣。还将徐孺子，处处待高人。', 'label': 1}
{'text': '拥肿寒山木，嵌空成酒樽。愧无江海量，偃蹇在君门。', 'label': 0}
{'text': '筑城安敢烦，愿听丁一言。请筑鸿胪寺，兼愁虏出关。', 'label': 1}
{'text': '江摇病眼昏如雾。送愁直到津头路。归念乐天诗。人生足别离。云屏深夜语。梦到君知否。玉箸莫偷垂。断肠天不知。', 'label': 0}
{'text': '贤愚相去，算其间能几。差以毫厘缪千里。细思量义利，舜跖之分，孳孳者，等是鸡鸣而起。味甘终易坏，岁晚还知，君子之交淡如水。一饷聚飞蚊，其响如雷，深自觉、昨非今是。羡安乐窝中泰和汤，更剧饮，无过半醺而已。', 'label': 1}
{'text': '君行别老亲，此去苦家贫。藻镜留连客，江山憔悴人。秋风楚竹冷，夜雪巩梅春。朝夕高堂念，应宜彩服新。', 'label': 1}
{'text': '悄悄复悄悄，城隅隐林杪。山郭灯火稀，峡天星汉少。年光东流水，生计南枝鸟。月没江沈沈，西楼殊未晓。', 'label': 1}
{'text': '秋风袅袅动高旌，玉帐分弓射虏营。已收滴博云间戍，更夺蓬婆雪外城。', 'label': 1}
{'text': '年颜老少与君同，眼未全昏耳未聋。放醉卧为春日伴，趁欢行入少年丛。寻花借马烦川守，弄水偷船恼令公。闻道洛城人尽怪，呼为刘白二狂翁。', 'label': 0}
{'text': '莎草遍桐阴，桐花满莎落。盖覆相团圆，可怜无厚薄。昔岁幽院中，深堂下帘幕。同在后门前，因论花好恶。君夸沈檀样，云是指㧑作。暗澹灭紫花，句连蹙金萼。都绣六七枝，鬬成双孔雀。尾上稠叠花，又将金解络。我爱看不已，君烦睡先著。我作绣桐诗，系君裙带著。别来苦修道，此意都萧索。今日竟相牵，思量偶然错。', 'label': 1}
{'text': '阮籍为太守，乘驴上东平。剖竹十日间，一朝风化清。偶来拂衣去，谁测主人情。夫子理宿松，浮云知古城。扫地物莽然，秋来百草生。飞鸟还旧巢，迁人返躬耕。何惭宓子贱，不减陶渊明。吾知千载后，却掩二贤名。', 'label': 1}
{'text': '春早见花枝，朝朝恨发迟。及看花落后，却忆未开时。幸有抛球乐，一杯君莫辞。', 'label': 1}
{'text': '团扇复团扇，奉君清暑殿。秋风入庭树，从此不相见。上有乘鸾女，苍苍虫网遍。明年入怀袖，别是机中练。', 'label': 1}
{'text': '夜深困倚屏风後。试请毛延寿。宝钗小立白翻香。旋唱新词犹误、笑持觞。四更山月寒侵席。歌舞催时日。问他何处最情浓。却道小梅摇落、不禁风。', 'label': 0}
{'text': '雨滞更愁南瘴毒，月明兼喜北风凉。古城楼影横空馆，湿地虫声绕暗廊。萤火乱飞秋已近，星辰早没夜初长。孩提万里何时见，狼籍家书满卧床。', 'label': 0}
{'text': '鼎食华轩到眼前，拂衣高谢岂徒然。九霄路上辞朝客，四皓丛中作少年。他日卧龙终得雨，今朝放鹤且冲天。洛阳旧有衡茆在，亦拟抽身伴地仙。', 'label': 1}
{'text': '云气上林梢，毕竟非空非色。风景不随人去，到而今留得。老无情味到篇章，诗债怕人索。却笑近来林下，有许多词客。', 'label': 0}
{'text': '何处深春好，春深少妇家。能偷新禁曲，自剪入时花。追逐同游伴，平章贵价车。从来不堕马，故谴髻鬟斜。', 'label': 1}
{'text': '桂殿长愁不记春，黄金四屋起秋尘。夜悬明镜青天上，独照长门宫里人。', 'label': 1}
{'text': '南枝消息杳然间。寂寞倚雕栏。紫腰艳艳，青腰袅袅，风月俱闲。佳人环佩玉阑珊。作恶探花还。玉纤拈粟，樱唇呵粉，愁点眉弯。', 'label': 1}
{'text': '夺宠心那惯，寻思倚殿门。不知移旧爱，何处作新恩。', 'label': 1}
{'text': '无灯可看。雨水从教正月半。探茧推盘。探得千秋字字看。铜驼故老。说著宣和似天宝。五百年前。曾向杭州看上元。', 'label': 1}
{'text': '王公希代宝，弃世一何早。吊死不及哀，殡宫已秋草。悲来欲脱剑，挂向何枝好。哭向茅山虽未摧，一生泪尽丹阳道。', 'label': 0}
{'text': '十年毛羽催颓，一旦天书召回。看看瓜时欲到，故侯也好归来。', 'label': 0}
{'text': '青龙冈北近西边，移入新居便泰然。冷巷闭门无客到，暖檐移榻向阳眠。阶庭宽窄才容足，墙壁高低粗及肩。莫羡升平元八宅，自思买用几多钱。', 'label': 1}
{'text': '故人叙旧寄新篇，惆怅江南到眼前。暗想楼台万余里，不闻歌吹一周年。桥头谁更看新月，池畔犹应泊旧船。最忆后庭杯酒散，红屏风掩绿窗眠。', 'label': 1}
{'text': '晨起秋斋冷，萧条称病容。清风两窗竹，白露一庭松。阮籍谋身拙，嵇康向事慵。生涯别有处，浩气在心胸。', 'label': 1}
{'text': '一年春事几何空。杏花红。海棠红。看取枝头，无语怨天公。幸自一晴晴太暖，三日雨，五更风。山中长自忆城中。到城中。望水东。说尽闲情，无日不忽忽。昨日也同花下饮，终有恨，不曾浓。', 'label': 1}
{'text': '江动月移石，溪虚云傍花。鸟栖知故道，帆过宿谁家。', 'label': 1}
{'text': '曾向空门学坐禅，如今万事尽忘筌。眼前名利同春梦，醉里风情敌少年。野草芳菲红锦地，游丝撩乱碧罗天。心知洛下闲才子，不作诗魔即酒颠。', 'label': 1}
{'text': '青鸟海上来，今朝发何处。口衔云锦字，与我忽飞去。鸟去凌紫烟，书留绮窗前。开缄方一笑，乃是故人传。故人深相勗，忆我劳心曲。离居在咸阳，三见秦草绿。置书双袂间，引领不暂闲。长望杳难见，浮云横远山。', 'label': 1}
{'text': '天台隔三江，风浪无晨暮。郑公纵得归，老病不识路。昔如水上鸥，今如罝中兔。性命由他人，悲辛但狂顾。山鬼独一脚，蝮蛇长如树。呼号傍孤城，岁月谁与度。从来御魑魅，多为才名误。夫子嵇阮流，更被时俗恶。海隅微小吏，眼暗发垂素。黄帽映青袍，非供折腰具。平生一杯酒，见我故人遇。相望无所成，乾坤莽回互。', 'label': 0}
{'text': '春早秋初昼夜长，可怜天气好年光。和风细动帘帷暖，清露微凝枕簟凉。窗下晓眠初减被，池边晚坐乍移床。闲从蕙草侵堦绿，静任槐花满地黄。理曲管弦闻后院，熨衣灯火映深房。四时新景何人别，遥忆多情李侍郎。', 'label': 1}
{'text': '海水昔飞动，三龙纷战争。钟山危波澜，倾侧骇奔鲸。黄旗一扫荡，割壤开吴京。六代更霸王，遗迹见都城。至今秦淮间，礼乐秀群英。地扇邹鲁学，诗腾颜谢名。五月金陵西，祖余白下亭。欲寻庐峰顶，先绕汉水行。香炉紫烟灭，瀑布落太清。若攀星辰去，挥手缅含情。', 'label': 1}
{'text': '去日野狐泉上柳，紫牙初绽拂眉低。秋来寥落惊风雨，叶满空林踏作泥。', 'label': 0}
{'text': '别来长记西楼事，结遍兰襟。遗恨重寻。弦断相如绿绮琴。何时一枕逍遥夜，细话初心。若问如今。也似当时著意深。', 'label': 1}
{'text': '飞舞先春雪，因依上番梅。一枝方渐秀，六出已同开。积素光逾密，真花节暗催。抟风飘不散，见𬀪忽偏摧。郢曲琴空奏，羌音笛自哀。今朝两成咏，翻挟昔人才。', 'label': 1}
{'text': '一夜水高二尺强，数日不可更禁当。南市津头有船卖，无钱即买系篱旁。', 'label': 1}
{'text': '郭外迎人月，湖边醒酒风。谁留使君饮，红烛在舟中。', 'label': 1}
{'text': '我病卧渭北，君老谪巴东。相悲一长叹，薄命与君同。既叹还自哂，哂叹两未终。后心诮前意，所见何迷蒙。人生大块间，如鸿毛在风。或飘青云上，或落泥涂中。衮服相天下，傥来非我通。布衣委草莽，偶去非吾穷。外物不可必，中怀须自空。无令怏怏气，留滞在心胸。', 'label': 0}
{'text': '团扇复团扇，奉君清暑殿。秋风入庭树，从此不相见。上有乘鸾女，苍苍虫网遍。明年入怀袖，别是机中练。', 'label': 1}
{'text': '鸡鸣发黄山，暝投𫚥湖宿。白雨暎寒山，森森似银竹。提携采铅客，结荷水边沐。半夜四天开，星河烂人目。明晨大楼去，冈陇多屈伏。当与持斧翁，前溪伐云木。', 'label': 0}
{'text': '春事犹馀十日，吴蚕早已三眠。多情忍对落花前。酴醿飘暖雪，荷叶媚晴天。香淡无心浸酒，绿浮可意邀船。时光堪恨也堪怜。单衣三月暮，歌扇一番圆。', 'label': 0}
{'text': '三十六离宫，楼台与天通。阁道步行月，美人愁烟空。恩疏宠不及，桃李伤春风。淫乐意何极，金舆向回中。万乘出黄道，千旗扬彩虹。前军细柳北，后骑甘泉东。岂问渭川老，宁邀襄野童。但慕瑶池宴，归来乐未穷。', 'label': 1}
{'text': '共作洛阳千里伴，老刘因疾驻行轩。今朝独自山前立，雪满三峰倚寺门。', 'label': 0}
{'text': '引櫂寻池岸，移尊就菊丛。何言济川后，相访钓船中。白首故情在，青云往事空。同时六学士，五相一渔翁。', 'label': 1}
{'text': '苍山入百里，崖断如杵臼。曾宫凭风回，岌嶪土囊口。立神扶栋梁，凿翠开户牖。其阳产灵芝，其阴宿牛斗。纷披长松倒，揭𡿗怪石走。哀猿啼一声，客泪迸林薮。荒哉隋家帝，制此今颓朽。向使国不亡，焉为巨唐有。虽无新增修，尚置官居守。巡非瑶水远，迹是雕墙后。我行属时危，仰望嗟叹久。天王守太白，驻马更搔首。', 'label': 0}
{'text': '好在王员外，平生记得不。共赊黄叟酒，同上莫愁楼。静接殷勤语，狂随烂熳游。那知今日眼，相见冷于秋。', 'label': 1}
{'text': '乐往必悲生，泰来由否极。谁言此数然，吾道何终塞。尝求詹尹卜，拂龟竟默默。亦曾仰问天，天但苍苍色。自兹唯委命，名利心双息。近日转安闲，乡园亦休忆。回看世间苦，苦在求不得。我今无所求，庶离忧悲域。', 'label': 0}
{'text': '漠漠暗苔新雨地，微微凉露欲秋天。莫对月明思往事，损君颜色减君年。', 'label': 0}
{'text': '前月发京口，今辰次淮涯。二旬四百里，自问行何迟。还乡无他计，罢郡有余资。进不慕富贵，退未忧寒饥。以此易过日，腾腾何所为。逢山辄倚櫂，遇寺多题诗。酒醒夜深后，睡足日高时。眼底一无事，心中百不知。想到京国日，懒放亦如斯。何必冒风水，促促赴程归。', 'label': 1}
{'text': '醉伴腾腾白与刘，何朝何夕不同游。留连灯下明犹饮，断送尊前倒即休。催老莫嫌孙稚长，加年须喜鬓毛秋。教他伯道争存活，无子无孙亦白头。', 'label': 1}
{'text': '海底飞尘终有日，山头化石岂无时。谁道小郎抛小妇，船头一去没回期。', 'label': 0}
{'text': '请以双白璧，买君双白鹇。白鹇白如锦，白雪耻容颜。照影玉潭里，刷毛琪树间。夜栖寒月静，朝步落花闲。我愿得此鸟，玩之坐碧山。胡公能辍赠，笼寄野人还。', 'label': 1}
{'text': '苒苒谷中寺，娟娟林表峰。阑干上处远，结构坐来重。骑马行春径，衣冠起晚钟。云门青寂寂，此别惜相从。', 'label': 0}
{'text': '稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。', 'label': 0}
{'text': '早世身如风里烛，暮年发似镜中丝。谁人断得人间事，少夭堪伤老又悲。', 'label': 0}
{'text': '曾经沧海难为水，除却巫山不是云。取次花丛懒回顾，半缘修道半缘君。', 'label': 0}
{'text': '渠水暗流春冻解，风吹日炙不成凝。凤池冷暖君谙在，二月因何更有冰。', 'label': 0}
{'text': '绿绮琴中心事，齐纨扇上时光。五陵年少浑薄倖，轻如曲水飘香。夜夜魂消梦峡，年年泪尽啼湘。归雁行边远字，惊鸾舞处离肠。蕙楼多少铅华在，从来错倚红妆。可羡邻姬十五，金钗早嫁王昌。', 'label': 1}
{'text': '曾住炉峰下，书堂对药台。斩新萝径合，依旧竹窗开。砌水亲开决，池荷手自栽。五年方暂至，一宿又须回。纵未长归得，犹胜不到来。君家白鹿洞，闻道亦生苔。', 'label': 1}
{'text': '结发未识事，所交尽豪雄。却秦不受赏，击晋宁为功。小节岂足言，退耕舂陵东。归来无产业，生事如转蓬。一朝乌裘敝，百镒黄金空。弹剑徒激昂，出门悲路穷。吾兄青云士，然诺闻诸公。所以陈片言，片言贵情通。棣华傥不接，甘与秋草同。', 'label': 0}
{'text': '离多最是，东西流水，终解两相逢。浅情终似，行云无定，犹到梦魂中。可怜人意，薄於云水，佳会更难重。细想从来，断肠多处，不与者番同。', 'label': 1}
{'text': '日落风亦起，城头鸟尾讹。黄云高未动，白水已扬波。羌妇语还哭，胡儿行且歌。将军别换马，夜出拥雕戈。', 'label': 1}
{'text': '小窗风雨，从今便忆，中夜笑谈清软。啼鸦衰柳自无聊，更管得、离人肠断。诗书事业，青毡犹在，头上貂蝉会见。莫贪风月卧江湖，道日近、长安路远。', 'label': 1}
{'text': '振蛰春潜至，湘南人未归。身加一日长，心觉去年非。燎火委虚烬，儿童衒彩衣。异乡无旧识，车马到门稀。', 'label': 0}
{'text': '绵州江水之东津，鲂鱼鱍鱍色胜银。渔人漾舟沈大网，截江一拥数百鳞。众鱼常才尽却弃，赤鲤腾出如有神。潜龙无声老蛟怒，回风飒飒吹沙尘。饔子左右挥双刀，脍飞金盘白雪高。徐州秃尾不足忆，汉阴槎头远遁逃。鲂鱼肥美知第一，既饱欢娱亦萧瑟。君不朝来割素鬐，咫尺波涛永相失。', 'label': 1}
{'text': '雕鞍好为莺花住。占取东城南陌路。尽教春思乱如云，莫管世情轻似絮。古来多被虚名误。宁负虚名身莫负。劝君频入醉乡来，此是无愁无恨处。', 'label': 0}
{'text': '江南忆，最忆是杭州。', 'label': 1}
{'text': '明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边色，思归多苦颜。高楼当此夜，叹息未应闲。', 'label': 0}
{'text': '有花有酒有笙歌，其奈难逢亲故何。近海饶风春足雨，白须太守闷时多。', 'label': 0}
{'text': '形容瘦薄诗情苦，岂是人间有相人。只合一生眠白屋，何因三度拥朱轮。金章未佩虽非贵，银榼常携亦不贫。唯是无儿头早白，被天磨折恰平均。', 'label': 1}
{'text': '远山眉黛长，细柳腰肢袅。妆罢立春风，一笑千金少。归去凤城时，说与青楼道。遍看颍川花，不似师师好。', 'label': 1}
{'text': '摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。', 'label': 0}
{'text': '今日樽前败饮名，三杯未尽不能倾。怪来花下长先醉，半是春风荡酒情。', 'label': 0}
{'text': '田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。', 'label': 0}
{'text': '不矜轩冕爱林泉，许到池头一醉眠。已遣平治行药迳，兼教扫拂钓鱼船。应将笔砚随诗主，定有笙歌伴酒仙。祗候高情无别物，苍苔石笋白花莲。', 'label': 1}
{'text': '梁上双双海燕归。故人应不寄新诗。柳梧阴里高还下，帘幕中间去复回。追盛事，忆乌衣。王家巷陌日沈西。兴亡无限惊心语，说与时人总不知。', 'label': 0}
{'text': '去日桐花半桐叶，别来桐树老桐孙。城中过尽无穷事，白发满头归故园。', 'label': 0}
{'text': '我家北海宅，作寺南江滨。空庭无玉树，高殿坐幽人。书带留青草，琴堂幂素尘。平生种桃李，寂灭不成春。', 'label': 0}
{'text': '频日雅欢幽会，打得来来越晒。说著暂分飞，蹙损一双眉黛。无奈，无奈，两个心儿总待。', 'label': 0}
{'text': '一室他乡远，空林暮景悬。正愁闻塞笛，独立见江船。巴蜀来多病，荆蛮去几年。应同王粲宅，留井岘山前。', 'label': 0}
{'text': '风云变化饶年少，光景蹉跎属老夫。秋隼得时凌汗漫，寒龟饮气受泥涂。东隅有失谁能免，北叟之言岂便无。振臂犹堪呼一掷，争知掌下不成卢。', 'label': 0}
{'text': '为忆娃宫与虎丘，玩君新作不能休。蜀笺写出篇篇好，吴调吟时句句愁。洛下林园终共住，江南风月会重游。由来事过多堪惜，何况苏州胜汝州。', 'label': 0}
{'text': '风头向夜利如刀，赖此温炉软锦袍。桑落气薰珠翠暖，柘枝声引管弦高。酒钩送盏推莲子，烛泪黏盘垒蒲萄。不醉遣侬争散得，门前雪片似鹅毛。', 'label': 1}
{'text': '病闻川守贺筵开，起伴尚书饮一杯。任意少年长笑我，老人自觅老人来。', 'label': 0}
{'text': '李白乘舟将欲行，忽闻岸上踏歌声。桃花潭水深千尺，不及汪伦送我情。', 'label': 1}
{'text': '泪湿罗巾梦不成，夜深前殿按歌声。红颜未老恩先断，斜倚薰笼坐到明。', 'label': 1}
{'text': '江上一江楼，楼上远山横翠。还更腰金骑鹤，引竹西歌吹。寿君春酒遣双壶，满引见深意。肯向龟荷香里，唤侬来同醉。', 'label': 1}
{'text': '十五年前似梦游，曾将诗句结风流。偶助笑歌嘲阿软，可知传诵到通州。昔教红袖佳人唱，今遣青衫司马愁。惆怅又闻题处所，雨淋江馆破墙头。', 'label': 1}
{'text': '将军发白马，旌节度黄河。箫鼓聒川岳，沧溟涌涛波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边烽列嵯峨。萧条万里外，耕作五原多。一扫清大漠，包虎戢金戈。', 'label': 1}
{'text': '朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。', 'label': 1}
{'text': '吾怜孟浩然，裋褐即长夜。赋诗何必多，往往凌鲍谢。清江空旧鱼，春雨余甘蔗。每望东南云，令人几悲咤。', 'label': 0}
{'text': '君思郢上吟归去，故自渝南掷郡章。野戍岸边留画舸，绿萝阴下到山庄。池荷雨后依香起，庭草春深绶带长。只恐鸣驺催上道，不容待得晚菘尝。', 'label': 0}
{'text': '纶阁沈沈无宠命，苏台籍籍有能声。岂唯不得清文力，但恐空传冗吏名。郎署回翔何水部，江湖留滞谢宣城。所嗟非独君如此，自古才难共命争。', 'label': 0}
{'text': '泉上长吟我独清。喜君来共雪争明。已惊并水鸥无色，更怪行沙蟹有声。添爽气，动雄情。奇因六出忆陈平。却嫌鸟雀投林去，触破当楼云母屏。', 'label': 0}
{'text': '未及前贤更勿疑，递相祖述复先谁。别裁伪体亲风雅，转益多师是汝师。', 'label': 1}
{'text': '斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。', 'label': 0}
{'text': '雨孱风瘦，雪欺霜妒，时光牢落。怎奈向、天与孤高出众，一任傍人恶。凡花且莫相嘲谑。尽强伊寂寞。便饶他、百计千方就做，酝藉如何学。', 'label': 1}
{'text': '厨无烟火室无妻，篱落萧条屋舍低。每日将何疗饥渴，井华云粉一刀圭。', 'label': 0}
{'text': '炊烟一点孤村迥。娇容敛尽天容净。雁字忽横秋。秋江泻客愁。银钩空寄恨。恨满凭谁问。袖手立西风。舟行秋色中。', 'label': 0}
{'text': '年来数出觅风光，亦不全闲亦不忙。放鞚体安骑稳马，隔袍身暖照晴阳。迎春日日添诗思，送老时时放酒狂。除却髭须白一色，其余未伏少年郎。', 'label': 1}
{'text': '梅梢腊尽春归了。毕竟春寒少。乱山残烛雪和风。犹胜阴山海上、窖群中。年光老去才情在。惟有华风改。醉中幸自不曾愁。谁唱春花秋叶、泪偷流。', 'label': 1}
{'text': '七月行已半，早凉天气清。清晨起巾栉，徐步出柴荆。露杖筇竹冷，风襟越蕉轻。闲携弟侄辈，同上秋原行。新枣未全赤，晚瓜有余馨。依依田家叟，设此相逢迎。自我到此村，往来白发生。村中相识久，老幼皆有情。留连向暮归，树树风蝉声。是时新雨足，禾黍夹道青。见此令人饱，何必待西成。', 'label': 1}
{'text': '泉喷声如玉，潭澄色似空。练垂青嶂上，珠泻绿盆中。溜滴三秋雨，寒生六月风。何时此岩下，来作濯缨翁。', 'label': 1}
{'text': '禄俸优饶官不卑，就中闲适是分司。风光暖助游行处，雨雪寒供饮宴时。肥马轻裘还且有，麤歌薄酒亦相随。微躬所要今皆得，只是蹉跎得校迟。', 'label': 0}
{'text': '冬夜夜寒觉夜长，沈吟久坐坐北堂。冰合井泉月入闺，金缸青凝照悲啼。金缸灭，啼转多。掩妾泪，听君歌。歌有声，妾有情。情声合，两无违。一语不入意，从君万曲梁尘飞。', 'label': 0}
{'text': '敦诗说礼中军师，重士轻财大丈夫。常与师徒同苦乐，不教亲故隔荣枯。花钿坐绕黄金印，丝管行随白玉壶。商皓老狂唯爱醉，时时能寄酒钱无。', 'label': 1}
{'text': '近闻宽法离新州，想见怀归尚百忧。逐客虽皆万里去，悲君已是十年流。干戈况复尘随眼，鬓发还应雪满头。', 'label': 1}
{'text': '老大犹堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵、千钧如发。硬语盘空谁来听，记当时、只有西窗月。重进酒，唤呜瑟。事无两样人心别。问渠侬、神州毕竟，几番离合。汗血盐车无人顾，千里空收骏骨。正目断、关河路绝。我最怜君中宵舞，道男儿、到死心如铁。看试手，补天裂。', 'label': 0}
{'text': '每来政事堂中宿，共忆华阳观里时。日暮独归愁米尽，泥深同出借驴骑。交游今日唯残我，富贵当年更有谁。彼此相看头雪白，一杯可合重推辞。', 'label': 1}
{'text': '京兆先时杰，琳琅照一门。朝廷偏注意，接近与名藩。祖帐排舟数，寒江触石喧。看君妙为政，他日有殊恩。', 'label': 1}
{'text': '近见诗中叹白发，遥知阃外忆东都。烟霞偷眼窥来久，富贵黏身摆得无。新置林园犹濩落，未终婚嫁且踟蹰。应须待到悬车岁，然后东归伴老夫。', 'label': 1}
{'text': '畏景又加旱，火云殊未收。篱暄饥有雀，池涸渴无鸥。岸帻头仍痛，褰裳汗亦流。若为当此日，迁客向炎州。', 'label': 1}
{'text': '一曲悲歌酒一尊，同年零落几人存。世如阅水应堪叹，名是浮云岂足论。各从仕禄休明代，共感平生知己恩。今日与君重上处，龙门不是旧龙门。', 'label': 1}
{'text': '二乔姊妹新妆了。照水盈盈笑。多情相约五湖游。似向群花丛里、骋风流。丁香枝上千千结。怨惹相思切。争如特地嫁薰风。吐尽芳心点点、绛唇红。', 'label': 1}
{'text': '文章学业继家声。名誉压群英。早岁掀腾膴仕，如公富贵难并。定膺丹诏，朱轮迅召，陶冶苍生。自是盐梅姿质，伫看大手调羹。', 'label': 1}
{'text': '绿蕙红兰芳信歇，金蕊正风流。应为诗人多怨秋。花意与消愁。梁王苑路香英密，长记旧嬉游。曾看飞琼戴满头。浮动舞梁州。', 'label': 1}
{'text': '嵯峨白帝城东西，南有龙湫北虎溪。吾孙骑曹不骑马，业学尸乡多养鸡。庞公隐时尽室去，武陵春树他人迷。与汝林居未相失，近身药裹酒长携。牧竖樵童亦无赖，莫令斩断青云梯。', 'label': 1}
{'text': '雨过尘埃灭，沿江道径平。月乘残夜出，人趁早凉行。寂历闲吟动，冥蒙暗思生。荷塘翻露气，稻垄泻泉声。宿犬闻铃起，栖禽见火惊。昽昽烟树色，十里始天明。', 'label': 0}
{'text': '归去来兮。行乐休迟。命由天、富贵何时。百年光景，七十者稀。奈一番愁，一番病，一番衰。名利奔驰。宠辱惊疑。旧家时、都有些儿。而今老矣，识破关机。算不如闲，不如醉，不如痴。', 'label': 0}
{'text': '海潮南去过浔阳，牛渚由来险马当。横江欲渡风波恶，一水牵愁万里长。', 'label': 0}
{'text': '峡里云安县，江楼翼瓦齐。两边山木合，终日子规啼。眇眇春风见，萧萧夜色凄。客愁那听此，故作傍人低。', 'label': 1}
{'text': '鲁叟谈五经，白发死章句。问以经济策，茫如坠烟雾。足著远游履，首戴方山巾。缓步从直道，未行先起尘。秦家丞相府，不重褒衣人。君非叔孙通，与我本殊伦。时事且未达，归耕汶水滨。', 'label': 0}
{'text': '何处生春早，春生云色中。笼葱闲著水，晻淡欲随风。度晓分霞态，余光庇雪融。晚来低漠漠，浑欲泥幽丛。', 'label': 0}
{'text': '远地难逢侣，闲人且独行。上山随老鹤，接酒待残莺。花当西施面，泉胜卫玠清。鹈鹕满春野，无限好同声。', 'label': 1}
{'text': '开坼新诗展大璆，明珠炫转玉音浮。酬君十首三更坐，减却常时半夜愁。', 'label': 0}
{'text': '道场斋戒今初毕，酒伴欢娱久不同。不把一杯来劝我，无情亦得似春风。', 'label': 1}
{'text': '绿涨连云翠拂空。十分风月处，著衰翁。垂杨影断岸西东。君恩重，教且种芙蓉。十里水晶宫。有时骑马去，笑儿童。殷勤却谢打头风。船儿住，且醉浪花中。', 'label': 1}
{'text': '十五入汉宫，花颜笑春红。君王选玉色，侍寝金屏中。荐枕娇夕月，卷衣恋春风。宁知赵飞燕，夺宠恨无穷。沈忧能伤人，绿鬓成霜蓬。一朝不得意，世事徒为空。鹔鹴换美酒，舞衣罢雕笼。寒苦不忍言，为君奏丝桐。肠断弦亦绝，悲心夜忡忡。', 'label': 1}
{'text': '池苑清阴欲就。还傍送春时候。眼中人去难欢偶。谁共一杯芳酒。朱阑碧砌皆如旧。记携手。有情不管别离久。情在相逢终有。', 'label': 1}
{'text': '朝咏游仙诗，暮歌采薇曲。卧云坐白石，山中十五宿。行随出洞水，回别缘岩竹。早晚重来游，心期瑶草绿。', 'label': 1}
{'text': '爱君新买街西宅，客到如游鄠杜间。雨后退朝贪种树，申时出省趁看山。门前巷陌三条近，墙内池亭万境闲。见拟移居作邻里，不论时节请开关。', 'label': 1}
{'text': '迟日江山丽，春风花草香。泥融飞燕子，沙暖睡鸳鸯。', 'label': 1}
{'text': '谪君愁寂似幽栖，百草当门茅舍低。夜猎将军忽相访，鹧鸪惊起绕篱啼。', 'label': 0}
{'text': '食时辰，居家治务最须懃。无事等闲莫外宿，归来劳费父嫌憎。', 'label': 0}
{'text': '曲江柳条渐无力，杏园伯劳初有声。可怜春浅游人少，好傍池边下马行。', 'label': 0}
{'text': '山上层层桃李花，云间烟火是人家。银钏金钗来负水，长刀短笠去烧畬。', 'label': 1}
{'text': '含桃最说出东吴，香色鲜秾气味殊。洽恰举头千万颗，婆娑拂面两三株。鸟偷飞处衔将火，人摘争时蹋破珠。可惜风吹兼雨打，明朝后日即应无。', 'label': 1}
{'text': '高处望潇湘，花时万井香。雨余怜日嫩，岁闰觉春长。霞刹分危榜，烟波透远光。情知楼上好，不是仲宣乡。', 'label': 1}
{'text': '古寺春余日半斜，竹风萧爽胜人家。花时不到有花院，意在寻僧不在花。', 'label': 1}
{'text': '诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。福移汉祚难恢复，志决身歼军务劳。', 'label': 1}
{'text': '病来道士教调气，老去山僧劝坐禅。孤负春风杨柳曲，去年断酒到今年。', 'label': 0}
{'text': '三郡何因此结缘，贞元科第忝同年。故情欢喜开书后，旧事思量在眼前。越国封疆吞碧海，杭城楼合入青烟。吴兴卑小君应屈，为是蓬莱最后仙。', 'label': 1}
{'text': '古岸开青葑，新渠走碧流。会看光满万家楼。记取他年扶路、入西州。佳节连梅雨，馀生寄叶舟。只将菱角与鸡头。更有月明千顷、一时留。', 'label': 1}
{'text': '笑拈红梅亸翠翘。扬州十里最妖饶。夜来绮席亲曾见，撮得精神滴滴娇。娇後眼，舞时腰。刘郎几度欲魂消。明朝酒醒知何处，肠断云间紫玉箫。', 'label': 1}
{'text': '丽句劳相赠，佳期恨有违。早知留酒待，悔不趁花归。春尽绿醅老，雨多红萼稀。今朝如一醉，犹得及芳菲。', 'label': 1}
{'text': '鼎湖流水清且闲，轩辕去时有弓剑。古人传道留其间，后宫婵娟多花颜。乘鸾飞烟亦不还，骑龙攀天造天关。造天关，闻天语，长云河车载玉女。载玉女，过紫皇，紫皇乃赐白兔所捣之药，后天而老凋三光。下视瑶池见王母，蛾眉萧飒如秋霜。', 'label': 1}
{'text': '半夜碧云收，中天素月流。开城邀好客，置酒赏清秋。影透衣香润，光凝歌黛愁。斜辉犹可玩，移宴上西楼。', 'label': 1}
{'text': '相府潮阳俱梦中，梦中何者是穷通。他时事过方应悟，不独荣空辱亦空。', 'label': 1}
{'text': '且喜河南定，不问邺城围。百战今谁在，三年望汝归。故园花自发，春日鸟还飞。断绝人烟久，东西消息稀。', 'label': 1}
{'text': '一曲画楼钟动，宛转歌声缓。绮席飞尘满。更少待、金蕉暖。细雨轻寒今夜短。依前是、粉墙别馆。端的欢期应未晚。奈归云难管。', 'label': 1}
{'text': '绣户香风暖，纱窗曙色新。宫花争笑日，池草暗生春。绿树闻歌鸟，青楼见舞人。昭阳桃李月，罗绮自相亲。', 'label': 1}
{'text': '不到谢公台。明月清风好在哉。旧日髯孙何处去，重来。短李风流更上才。秋色渐摧颓。满院黄英映酒杯。看取桃花春二月，争开。尽是刘郎去後栽。', 'label': 1}
{'text': '长安白日照春空，绿杨结烟垂袅风。披香殿前花始红，流芳发色绣户中。绣户中，相经过，飞燕皇后轻身舞，紫宫夫人绝世歌。', 'label': 1}
{'text': '州远雄无益，年高健亦衰。兴情逢酒在，筋力上楼知。蝉噪芳意尽，雁来愁望时。商山紫芝客，应不向秋悲。', 'label': 0}
{'text': '安南远进红鹦鹉，色似桃花语似人。文章辩慧皆如此，笼槛何年出得身。', 'label': 1}
{'text': '昔走都门终夜雨，明朝泥淖堪惊。疏疏点点忽难鸣。数峰青似染，快活早来晴。十五年间春梦断，乱山寒食清明。无人挑菜踏青行。青鸠啼雨外，闲听寺中声。', 'label': 0}
{'text': '垂鞭欲渡罗敷水，处分鸣驺且缓驱。秦氏双蛾久冥漠，苏台五马尚踟蹰。村童店女仰头笑，今日使君真是愚。', 'label': 0}
{'text': '望远音书绝，临川意绪长。殷勤眼前水，千里到河阳。', 'label': 1}
{'text': '昔日居邻招屈亭，枫林橘树鹧鸪声。一辞御苑青门去，十见蛮江白芷生。自此曾沾宣室召，如今又守阖闾城。何人万里能相忆，同舍仙郎与外兄。', 'label': 1}
{'text': '劳动诸贤者，同来问病夫。添炉烹雀舌，洒水净龙须。身是芭蕉喻，行须筇竹扶。医王有妙药，能乞一丸无。', 'label': 1}
{'text': '太华生长松，亭亭凌霜雪。天与百尺高，岂为微飙折。桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。', 'label': 1}
{'text': '春水月峡来，浮舟望安极。正是桃花流，依然锦江色。江色绿且明，茫茫与天平。逶迤巴山尽，摇曳楚云行。雪照聚沙雁，花飞出谷莺。芳洲却已转，碧树森森迎。流目浦烟夕，扬帆海月生。江陵识遥火，应到渚宫城。', 'label': 1}
{'text': '昔在九江上，遥望九华峰。天河挂绿水，秀出九芙蓉。我欲一挥手，谁人可相从。君为东道主，于此卧云松。', 'label': 1}
{'text': '红裙委塼堦，玉爪剺朱橘。素臆光如砑，明瞳艳凝溢。调弦不成曲，学书徒弄笔。夜色侵洞房，春烟透帘出。', 'label': 1}
{'text': '鸡鸭成群晚不收。桑麻长过屋山头。有何不可吾方羡，要底都无饱便休。新柳树，旧沙洲。去年溪打那边流。自言此地生儿女，不嫁金家即聘周。', 'label': 0}
{'text': '轻盈袅娜占春华，舞榭妆楼处处遮。春尽絮飞留不得，随风好去落谁家。', 'label': 1}
{'text': '忆昨腊月天，北风三尺雪。年老不禁寒，夜长安可彻。赖有青毡帐，风前自张设。复此红火炉，雪中相暖热。如鱼入渊水，似兔藏深穴。婉软蛰鳞苏，温炖冻肌活。方安阴惨夕，遽变阳和节。无奈时候迁，岂是恩情绝。毳䈴逐日卷，香燎随灰灭。离恨属三春，佳期在十月。但令此身健，不作多时别。', 'label': 1}
